

AKFs publikationer forhandles gennem boghandelen og gennem AKF Forlaget.
Alle priser er inklusive moms. 

AKF-Nyt nr. 4 december 1994: Tema: Samfund, økonomi og miljø.
Gratis: Hans Christian Karsten, Per Hansen og Bo Brix: Brugernes behov for
forkning, Albert Weale: Skal vi være glade for Miljøministeriet?, Hans Kelding: Det er for tidligt at juble, Uffe
Jacobsen: En supertanker, Jørgen JordalJørgensen: Sæt pris på miljøet, Boie S. Frederiksen: Nitratpolitik i EU. 

Hougaard, Jens Leth: Produktivitetsanalyse af dansk elproduktion 60 sider. Pris kr. 125. Rapporten
sammenligner danske eldistributionsselskabers produktivitet. Der anvendes et nyt analyseredskab, den
såkaldte DEA-metode. Blandt de spørgsmål der besvares er, om der er stordriftsfordele, således at store dis-
tributionsselskaber er mere effektive end små; om selskaber i Østdanmark er mere effektive end selskaber i
Vestdanmark; om ejerformen har betydning, og om mindre effektive selskaber rent faktisk har en højere
elpris. Rapporten analyserer traditionel eldistibution. Og fx ikke om danske eldistributionsselskaber skal have
en vis størrelse for at kunne »begå sig« i Europa; eller for at yde kvalificeret energirådgivning for erhvervslivet.

Christoffersen, Henrik, Leif Husted og Lars Even Rasmussen: Ældre på boligmarkedet  en analyse
af ældres boforhold og flytninger 92 sider. Pris kr. 125. Det er ofte fremholdt i ældreboligdebatten, at
ældre mennesker kun meget sjældent flytter. I denne rapport påvises, at ældre i bestemte livssituationer
faktisk har en høj flyttehyppighed. Det gælder ældre, som er ved at forlade arbejdsmarkedet, og det gælder
ældre, som netop har mistet en ægtefælle. I disse situationer finder de ældres flytninger gennemgående sted
meget hurtigt efter, at begivenheden er blevet realitet. Når ældre flytter, indretter de sig i bemærkelsesværdig
grad efter de boligmuligheder, som findes på det lokale boligmarked. Det er altså ikke en bestemt type af bolig,
som er afgørende for, om mennesker kan finde en anden bolig i alderdommen. 

Christoffersen, Henrik: Fritidsundervisning over kommunegrænserne 32 sider. Pris kr. 60.
Mellemkommunal benyttelse af folkeoplysningstilbud: Omkring 15% af kommunernes udgifter til
fritidsundervisning anvendes til undervisningstilbud i andre kommuner end hjemstedskommunen. Når den
mellemkommunale benyttelse af fritidsundervisningen skal forklares, viser det sig, at mangfoldighed i
kulturtilbuddet er en afgørende aktivitet. Publikum tager nok til de større byer for at gå på aftenskole, men det
sker kun i mærkbart omfang, hvis de større byer også har et større udbud af muligheder. En to år gammel
undersøgelse af benyttelsen af folkebibliotekerne over kommunegrænserne viser, at der gælder parallelle
forhold på folkebiblioteksområdet. På denne baggrund kan det forekomme velbegrundet, at der på
kulturområdet er særlige muligheder for benyttelse af kommunale sevicetilbud på tværs af
kommunegrænserne. 

Hansen, Trine Bille og Peter Thagesen: Folkeoplysning i et samfundsøkonomisk perspektiv 290 sider.
Pris kr. 160. Den 1.januar 1991 blev en stor del af danskernes fritidsliv lagt under nye rammer. »Lov om støtte
til folkeoplys- ning« afløste »Fritidsloven«, der stort set havde fungeret uændret siden 1968. Loven betød på
flere væsentlige punkter et brud med de tidligere gældende regler  ikke mindst på det styringsmæssige område.
Denne rapport analyserer såvel udviklingen under »den gamle fritidslov« som erfaringerne under »den nye
folkeoplysningslov«. 

Hansens, Carsten Y.: Ny folkeoplysning? Ny fritidspolitik? En undersøgelse af folkeop-
lysningslovens indførelse i kommunerne og folkeoplysningsudvalgenes virkemåde 386 sider.
Pris kr. 160. Siden 1991 har Lov om støtte til folkeoplsyning angivet reglerne for kommunernes støtte til
fritidsundervisning for voksne og aktiviteter for børn og unge. Administrationen af lovens bestemmelser er sket
igennem folkeoplysningsudvalget, hvor kommunalbestyrelsesmedlemmer og repræsentanter for
tilskudsmodtagerne har sæde. Rapporten belyser hvorledes folkeoplysningsudvalgene i 13 kommuner har
administreret loven, hvilke problemer man har stået overfor, og hvilke løsningsmodeller der er fundet.
Endvidere belyses udvalgsmed- lemmernes vurdering af udviklingen under den nye lov, og syn på lovens
regelsæt. Herigennem peges der på lovens såvel stærke som svage sider. 

Olsen, Ole Jess og Poul Erik Grohnheit: Dansk elproduktion på et åbent europæisk marked 80
sider. Pris kr. 125. Rapporten præsenterer nogle af de elproduktionsanlæg, der vil være typiske for dansk
elproduktion, også i fremtiden. Det drejer sig om centrale og decentrale gas- og kulfyrede værker. Disse
værker burde ikke få større problemer med at konkurrere på et åbent europæisk elmarked. Men margenen er
begrænset, så konklusionen forudsætter, at der ikke investeres for dyrt. Konklusionen forudsætter endvidere,
at de danske elproducenter besidder de nødvendige finansielle og reguleringsmæssige frihedsgrader. Det er
ikke tilfældet under den nuværende elforsyningslov. 

Mehlbye, Jill: Tosprogede børn og unge i Albertslund  En evaluering af
integrationsindsatsen 244 sider. Pris kr. 160. Rapporten evaluerer integrationsindsatsen over for tosprogede
børn og unge i Albertslund kommune, især med henblik på integrationen i institutioner og skoler. Der ses dels
på de tosprogede børns sociale samspil med danske børn, dels på de tosprogede elevers situation i skolen,
herunder deres faglige udbytte af undervisningen. Desuden ses på institutioners og skolers samarbejde med de
tosprogede børns forældre og forældrenes forventninger til skole og institutioner. De tosprogede børns situation
ses fra såvel medarbejderes side som fra de tosprogede børn og unges side. Desuden inddrages såvel de danske
som de tosprogede børns forældres syn på integrationen af de tosprogede børn og unge. 

Christoffersen, Henrik: En kulturinstitutions betydning for velfærd og fordeling  en
undersøgelse i Brandts Klædefabrik i Odense 116 sider. Pris kr. 150 En kulturinstitutions
betydning. AKF udgav i foråret 1994 rapporten »Nogle økonomiske effekter af Brandts Klædefabrik i Odense«.
Her blev der foretaget en analyse af de konsekvenser for indkomst, beskæftigelse mv., som kulturen giver
anledning til via beskæftigelse af museumspersonale og skabelse af omsætning i nærliggende butikker ect. Den
nærværende rapport er en videreførelse af de kulturøkonomiske undersøgelser af Brandts Klædefabrik. Det er
her forsøgt at realisere økonomiske analyser med andre og hidtil mindre opdyrkede tilgange. Afgørende har
været med økonomiens redskaber at anskueliggøre kulturens substantielle betydning for mennesker og
samfund. 

Jensen, Torben Pilegaard, Benedicte Olrik: Hvordan kommunerne får kvalitet i Aktivering af
ledige. FOKUS pjece nr.1 rekvireres hos Forlaget Kommuneinformation, Nyropsgade 37, 1602 Kbh.V  Tlf.: 33
11 38 00 eller Fax: 33 14 27 84. Bestillingsnummer: 7301. Nogle kommuner er bedre end andre til at få de
ledige i gang med arbejde eller uddannelse. Hvorfor nu det? Nogle af forklaringen er naturligvis forskelle i
arbejdsløsheden og de sociale problemers omfang. Men nok så væsentlig en forklaring er forskelle i kvaliteten
af den kommunale beskæftigelsesindsats. Behovet for at diskutere kvaliteten i beskæftigelsesindsatsen er idag
stort. Arbejdsmarkedsfeformen kræver, at alle aktiveres - ikke kun de unge. Samtidig er der kun een vej ud af
kontanthjælpssystemet: menneskelig og faglig opkvalificering til arbejde og uddannelse på almindelig vilkår. At
øge kvaliteten af beskæftigelsesindsatsen er dog ikke en simpel sag. Men det succes. Politisk opbakning og
lokalsamfundets støtte er også vigtige. 

Christoffersen, Henrik, Eigil Boll Hansen: Udviklingen af forbrugerorientering i offentlig service i
Danmark - En rapport til Det Europæiske Institut til Forbedring af Leve- og
Arbejdsvilkårene/Consumer-oriented Action in the Public Sevices - National Report for Denmark. Working
Paper No.: WP/94/25/DA/EN. Det Europæiske Institut til Forbedring af Leve- og Arbejdsvilkårerne (Ved
bestilling ring direkte til Henrik Christoffersen eller Eigil Boll Hansen i AKF). 

Hansen, Lars Gårn: Price Impacts on Residential Water Demand in the Copenhagen
Metropolitan Area. SØM publikation nr.4, 33 sider. Pris kr. 75. 

Mehlbye, Jill og Charlotte Bach Laurents: Psykologhjælp med sygesikringstilskud  en evaluering.
164 sider. Pris kr. 150 Rapporten evaluerer den 2 1/2-årige forsøgsordning med sygesikringstilskud til
psykologhjælp. Hovedformålet med undersøgelsen har været at indsamle erfaringer med ordningen set fra
såvel patienters som lægers og psykologers side, især med henblik på patienternes udbytte af ordningen. 

Jensen, Torben Pilegaard, Søren Arnberg, Franck Andersen og Jan Christensen: Midtvejsstatus for
Virksomheden Møn. 102 sider. Pris kr. 125 I Møn Kommune gennemføres et utraditionelt forsøg.
Aktiveringen af kontanthjælpsmodtagerne foregår i den selvejende institution »Virksomheden Møn«. Målet er,
at alle kontanthjælpsmodtagere er aktiveret ved for- søgsperiodens udløb. Forsøgets idé er, at de ledige besidder
ressourser, som kan mobilliseres gennem decentralisering af magt, ansvar og pligter og gennem
lokalsamfundets aktive deltagelse. Virksomheden Møn har opfyldt de væsentligste mål, der midtvejs i
forsøgsperioden var sat for dens virke. Men ikke alle mål er lige lette at realisere: hvordan får man fat i de
svageste grupper? Hvordan øges lokalsamfundets deltagelse. 

Holm, Anders:Voksenuddannelsescentre - rekruttering og effekter. 58 sider. Pris kr. 80. I denne
AKF rapport præsenteres resultaterne af AKF's analyse af, hvem der deltager i uddannelse på voksenud-
dannelsescentrene (VUC), og hvad deltagerne siden hen får ud af denne deltagelse i relation til deres arbejds-
markedsforhold. Endvidere præsenteres også kort, hvorledes deltagernes livskvalitet påvirkes af deltagelse i
VUC. Selv om der er en smule »slagside« og rekrutteringen til VUC, således at de, der står svagest på
arbejdsmarkedet, er underrepræsenteret på VUC, så er der en tendens i 1980'erne til, at flere og flere svagt
stillede på arbejds- markedet finder vej til VUC. Endvidere viser det sig, at det især er de svagt stillede på
arbejsmarkedet, der får udbytte af VUC i form af forbedrede beskæftigelsesmuligheder, højere indkomst og
mere efteruddannelse. VUC er således godt på vej som efteruddannelsesmulighed på 1990'ernes
arbejdsmarked. 

Jensen, Torben Pilegaard, Franck Andersen, Søren Arnberg, Jan Christensen: AMU og kommunerne. 152
sider. Pris kr.125 Øget decentralisering af den arbejdsmarkedspolitiske indsats og markedslignende vilkår for
køb af uddannelses- tilbud til de ledige har skærpet konkurrencen mellem de forskellige uddannelsesudbydere.
Kommunerne har ansvaret for aktiveringen af de ledige kontanthjælpsmodtagere. Her benyttes bl.a.
uddannelse på AMU-centrene. Men samspillet mellem kommunerne og AMU-centrene er langtfra lige godt
overalt i landet.I nogle kommuner opfattes uddannelserne på AMU-centrene som standard forløb, der
indholdsmæssigt og pædagogisk ille tager højde for målgruppens sammensætning. Undersøgelsen peger på, at
tættere samarbejde og personlig kontakt mellem kommunerne og AMU-centrene kan være med til at aflive
myter og sikre bedre overensstemmelse mellem kontanthjælpsmodtagernes uddannelsesbehov og
uddannelsesudbudet på centrene. 

Neymark, Niels: Kampen mod de stigende medicinudgifter. - En oversigt over de vesteuropæiske
landes erfaringer med indgreb mod voksende offentlige medicinudgifter. 244 sider. Pris 225 Medicinudgifterne
stiger overalt i verdenen. Derfor overvejer man forskellige indgreb over for de stigende udgifter. Denne rapport
beskriver i et internationalt perspektiv forskellige typer af indgreb. Endvidere beskrives erfaringerne med
indgreberne. Grundlaget er oplysninger fra myndigheder fra de pågældende lande og gennem- gang af
videnskabelige artikler. 

Ingerslev, Olaf: Succes eller fiasko? - Effekter af den kommunale beskæftigelsesindsats i
26 kommuner. 212 sider. Pris kr. 125 Den kommunale beskæftigelsesindsats i 26 danske kommuner sættes
under lup. Rapporten viser, hvordan det i 1993 går de mere end 30.000 personer, som kommunerne har
aktiveret i årene 1990-1992. Halvdelen af disse personer er helt uafhængige af overførselsindkomster og
aktiveringsforanstaltninger i maj måned 1993. Der er store forskelle i succesraterne mellem forskellige
grupper af aktiverede og mellem forskellige kommuner. Rapprten analyser årsagerne hertil og viser hermed,
hvad der bestemmer, om en kommunal beskæftigelses- indsats bliver en succes eller en fiasko. 

Ingerslev, Olaf: Hvad nytter løntilskud? - En evaluering af kampagnen "Kolding i arbejde".
104 sider. Pris kr. 125 I efteråret 1992 skaffede kampagnen »Kolding i arbejde« 139 kontanthjælpsmodtagere
et job i en privat virksomhed. Virksomhederne fik et løntilskud på ca. 45.000 kr. ved at ansætte en ledig i et år.
Halvandet år efter kampagnen blev iværksat kan det konstateres, at 16 pct. er stadig ansat på samme private
viksomhed, 58 pct. har et arbejde eller er under uddannelse, 76 pct. forsørges ikke længere af Kolding
Kommune. Ud fra interviews med både virksomhederne og kontanthjælpsmodtagerne besvarer rapporten
spørgsmålet: Hvad nytter løntilskud? 

Togeby, Mikael, Morten Kyhnau: Energisyn i mindre virksomheder - Håndværksbagere og
autoreparatører. 30 sider. (Bestilles i Håndværksrådet, tlf. 33 93 20 00) 

Holm, Anders: Økonometrisk analyse af kontanthjælp. 28 sider. Pris kr.50. I dette memo beskrives,
hvorledes forskellige statistiske modeller kan beskrive indsatsen over for langvarige kontanthjælpsmodtagere.
Udgangspunktet for analyserne er en eksisterende simpel model, som passer meget fint på data. Denne model
udvides for at tage hensyn til specielle forhold i det analyserende datamateriale. Det vises, at selv om den
oprindelige model ikke er helt korrekt specificeret i forhold til det givne datamateriale, opnås kun små
forbedringer ved at gøre modelspecifikationen mere korrekt. De små forskelle, der er mellem de forskellige
modeller, drejer sig især om, hvor meget vægt modellerne lægger på forhold uden for den enkelte
socialforvaltning, og hvor meget vægt der lægges på interne forhold i socialforvaltningen. 

Hansen, Eigil Boll (ed.): Challenges to Local Government in European Welfare Development.
182 sider. Pris kr. 150. For many reasons the development of welfare in Europe is threatened these years. To
develop welfare under the constraint of very limited resources and taking into consideration the environmental
problems is a challenge especially to those local authorities who keep in close contact with the citizens and who
are partly responsible for securing the living conditions of their population. What are the consequences of the
principle of subsidiarity, what could and should local and regional authorities do to increase welfare and what
will be the future structure of local governments in Europe? This report is published on the occasion of the
conference »European Welfare Development  sharing experience« June 27-29 1994 in Denmark. 

Bach, Henning Bjerregård, Torben Pilegaard Jensen, Søren Arnberg og Jan Christensen: Aktivering og
behov  indsatsen i 1993. 166 sider. Pris kr. 160. 1993 var et overgangsår, hvor man afventede en ny
arbejdsmarkedsreform. Derfor gennemførtes et lands- dækkende forsøg med individuelt behovsorienterede
uddannelses- og vejledningstilbud til ledige, som var særligt udsatte for at blive langvarigt ledige. Rapporten
belyser, hvilke grupper af ledige som deltog i disse frivillige tilbud. Arbejdsmarkedsnævnene havde til opgave at
fastlægge, hvilke ledige der var særligt udsatte for langtidsledige. Men disse målgruppeformuleringer havde
ikke den ønskede effekt, idet de kun sjældent præciserede, hvem der var de særligt udsatte grupper. I praksis
blev kun få ressourcesvage ledige visiteret til tilbudene. Rapporten beskriver de lediges erfaringer med
deltagelse i de forskellige typer af tilbud. Det viser sig, at livskvaliteten øges, mens de er i gang. Efter tilbudenes
afslutning er der ingen positiv effekt. 

AKF-Nyt nr.1 april 1994: Gratis Indholdfortegnelse: Nils Groes: At have eller ikke have, Evan Jensen:
Kommunal økonomi og fornyelse, Kirsten Feld: På to ben, Jørgen Søndergaard: Socialpolitik i defensiven,
Henning Olesen: Prioritering og dialog, Johannes Due: Hvem skal styre hvad?, Kresten Philipsen: Målet er
tilfredse borgere, Johannes Poulsen: Samarbejde og tilsyn, Ib Juul: Udfordringer på skoleområdet. 

Togeby, Mikael, Inger Marie Christensen, Jørgen Jordal-Jørgensen, Klaus Jørgensen, Lars Kristensen, Anders
Larsen og Peter Løvgreen: Energikonsulenter i større bygninger. Dokumentationsdel. Pris kr. 125. 

Larsen, Anders og Mikael Togeby: Konsulentordninger og energibesparelser. 80 sider. Pris kr. 125.
Christensen, Inger Marie, Klaus Jørgensen, Jørgen Jordal-Jørgensen, Anders Larsen og Lene Nielsen:
Energikonsulenter i enfamiliehuse  En evaluering af Energikonsulent- ordningen og Oliefyrservicebranchens
Registreringsordning. 104 sider. Pris kr. 150. Vi har evalueret Energikonsulentordningen (EK-ordningen) og
Oliefyrservicebranchens Registreringsordning (OR-ordningen), således som ordningerne fungerer i dag. Inden
for EK-ordningen gennemføres såkaldte varmesyn. Ved et varmesyn foreslås energibesparelser, der bør
gennemføres for at bringe bygningen op på et rimeligt energiøkonomisk niveau svarende til
Bygningsreglementet for 1977. OR-ordningen omfatter mindre oliefyr, typisk villafyr. Ejere (eller brugere)
har pligt til, mindst én gang om året, at få kontrolleret, om fyret fungerer ordentligt. Hvis det ikke er tilfældet,
skal det bringe i orden. Ordningerne betragtes i rapporten som virkemidler i dansk energipolitik.
Evalueringens formål er at forbedre grundlaget for at designe effektive virkemidler i energipolitikken. 

Togeby, Mikael, Inger Marie Christensen, Jørgen Jordal-Jørgensen, Klaus Jørgensen, Lars Kristensen og Peter
Løvgreen: Energikonsulenter i større bygninger  Evaluering af Varmekonsulentordningen og
Energikonsulentordningen. 64 sider. Pris kr. 125. Der bruges hvert år 40 mio. kr. på energikonsulenter i
større bygninger. Konsulenternes styrke er energiråd tilpasset den enkelte bygning. Men konsulenterne er
dyre, og står effekten mål med udgiften? Analyserne tyder på underskud for både varmekonsulentordningen
og energikonsulentordningen. 

Christoffersen, Henrik og Peter Lyk-Jensen: Nogle økonomiske effekter af Brandts Klædefabrik i
Odense. 142 sider. Pris kr. 150. Offentlig støtte til kultur sker ud fra mange hensyn. I denne rapport, som er
blevet til på foranledning af Kultur- ministeriet, er analyseret kulturens betydning for den økonomiske
efterspørgsel og dermed de direkte og afledte effeker på produktion, indkomst, beskæftigelse, skatter og forbrug
mv. Hvis man anlægger en snæver nationaløkonomisk målestok, hvor alene konsekvenserne for efterspørgslen
er afgørende, vil betydningen af en typisk kulturinstitution næppe afvige afgørende fra fx universiteter,
vuggestuer eller plejehjem. Man må imidlertid spørge, hvad rationalet er bag støtte til kultur. Hvis ikke det er
kortsigtede effekter på nationalregnskabet eller i den lokale økonomi, skal man vare sig for at bruge
efterspørgselsanalyser  i hvert fald som udslagsgivende for kulturpolitikken. 

Ingerslev, Olaf: Kommunalbeskæftigelsesindsats: Omfang, indhold og strategi. 96 sider. Pris kr.
125. De kommunale beskæftigelseskonsulenter har den 1. september 1993 ansvaret for, at mere end 47.000
ledige er i arbejde eller under uddannelse. Rapporten viser, at der er store forskelle på, hvordan
beskæftigelseskonsulenterne løser denne opgave. Der er mange grunde hertil, fx regionale forskelle i
arbejdsløsheden forskelle i effektiviteten af samarbejdet med Arbejdsformidling, arbejdsmarkedets parter,
amter og andre kommuner. Beskæftigelsespolitikken udformes i et samspil mellem politikere og forvaltningen.
Men når den enkelte ledige skal have et tilbud, vil det i meget høj grad være beskæftigelseskonsulenten, der
fastsætter arten af tilbudet. Her spiller beskæftigelseskonsulenternes holdninger og erfaringer en stor rolle. 

Cnotka, Martin, Hayo Hermann, Chris Jensen-Butler, Erik Kristiansen, Bjarne Madsen, Ann Katrin Niebuhr,
Gerd Paul Radtke, Lars Rich, Kirsten Rupp og Kai Ziesemer: Sozioökonomische Analyse von
Storstrøms Amt und des Kreises Ostholstein. 424 sider. Pris kr. 250. Dieser Bericht beinhaltet eine
sozioökonomische Analyse von Storstrøms Amt, Dänemark, und des Kreises Ostholstein, Deutschland. Im
ersten Abschnitt wird ein Vergleich der beide Kreisen hinsichtlich ihrer wirtschaftlichen Struktur und ihrer
Entwicklungsmöglichkeiten durchgeführt. In den zwei folgende Abschnitten werden die zwei Regionen im
Detail beschrieben  die aktuelle wirtschaftliche Lage, die wirtschaftliche Entwicklung seit Beginn der achziger
Jahre und die Erwartungen für die nächsten 1-2 jahre. Im Abschnitt vier werden die langfristigen
wirtschaftlichen Konsequenzen der Entwicklung und der Durchführung wirtschaftlicer Reformen in
Osteuropa für beide Regionen untersucht. Im Abschnitt fünf werdeb due wirtschaftlichen Konsequenzen der
Etablierung einer festen Verbindung über den Fehmarn-Belt, der Einführung einer
Hochgeschwindigkeitsverbindung und einer Schnellzugverbindung zwischen Kopenhagen und Hamburg
analysiert. 

Cnotka, Martin, Hayo Hermann, Chris Jensen-Butler, Erik Kristiansen, Bjarne Madsen, Ann Katrin Niebuhr,
Gerd Paul Radtke, Lars Rich, Kirsten Rupp og Kai Ziesemer: Socioøkonomisk analyse af Storstrøms
Amt og Kreis Ostholstein. 400 sider. Pris Kr. 250. Rapporten indeholder en socio-økonomisk analyse af
Storstrøms Amt, Danmark og Kreis Ostholstein, Tyskland. I første afsnit foretages en sammeligning af de to
amters økonomiske struktur og udviklingsmuligheder. I de følgende to afsnit beskrives de to regioner i detaljer 
den aktuelle økonomiske situation, den økonomiske udvikling siden starten af firserne og forventningerne til de
kommende 1-2 år. I fjerde afsnit analyseres de langsigtede økonomiske konskvenser for de to regioner af
udviklingen i Østeuropa og gennemførelse af økonomiske reformer. I femte afsnit analyseres de økonomiske
konsekvenser for de to amter af etablering af en fast forbindelse over Femer Bælt, etablering af en
højhastighedsforbindelse og hurtige intercityforbindelser mellem København og Hamborg. 

Eskelinen, Leena, Hans Hummelgaard, Anna Koch og Jan K. Madsen: Socialt udstødte i Københavns
Kommune. 196 sider. Pris kr. 125. Olesen, Ole: Omkostninger og effektivitet i sociale forsøg. 38 sider. Pris kr.
35. Pjecen giver en god introduktion til Cost Effectiveness Analyse. Metoden illustreres ved hjælp af fire sociale
udviklingsforsøg. Det er en ressourcekrævende metode, som derfor kun anvendes ved problemer af en vis
økonomisk tyngde. En Cost Effectiveness Analyse giver ikke det endelige svar, men information, som kan
forbedre beslutningstagers grundlag for at vælge mellem alternativer. 

Olsen, Ole Jess: Konkurrence inden for elforsyningen  erfaringer fra England, Norge,
Sverige og USA. 60 sider. Pris kr. 50. Denne rapport er den første i en række rapporter fra et projekt om
»Danske Energiselskaber i et konkurren- cemarked«. Rapporten beskriver erfaringer med konkurrence inden
for elforsyningen fra England, Norge, Sverige og USA. En af rapportens konklusioner er, at den kooperative
skandinaviske tradition, der søges videreført i den norske og svenske elliberalisering, er mere interessant for
Danmark end de langt mere reguleringstunge engelske og amerikanske modeller. Den store vægtning af
miljøhensyn i den amerikanske model gør dog på dette punkt erfaringerne herfra interessante for danske
forhold. 

Kristiansen, Ib og Olaf Rieper: Evaluering av kommunenes forsknings- og utviklings- ordning.
Sammenfatning og konklusjon. 14 sider. Pris kr. 35. Resultaterne til KS Forskning, kommunenes forsknings-
og utviklingsordning i Norge er evaluert av AKF, Amternes og Kommunernes Forskningsinstitut i Danmark.
Politikere og administrative ledere i kommuner og fylkeskommuner er spurt om sin vurdering av formidling
og innhold av forsknings- og utviklingsprosjekter innen KS Forskning. Et utvalg prosjekter som er finansiert
helt eller delvis av KS Forskning er faglig evaluert. Dessuten er Kommunenes Sentralforbunds rolle som
forskningspolitisk aktør analysert. Her presenteres den norkse oversettelsen av hovedrapportens sammendrag
og konklusjoner. 

Kristiansen, Ib og Olaf Rieper: Evaluering af KS Forskning. Hovedrapport om Kommunenens
Sentralforbunds forsknings- og udviklingsordning. 112 sider. Pris kr. 200,-. Resultaterne af KS Forskning,
kommunernes forsknings- og udviklingsordning i Norge er blevet evalueret af AKF. Politikere og
administrative ledere fra kommuner og fylkeskommuner er blevet spurgt om deres vurdering af formidling og
indhold af forsknings- og udviklingsprojekter fra KS Forskning. Et udvalg af projekter, som er helt eller delvist
finansieret af KS Forskning, er blevet fagligt evalueret. Desuden er Kommunenes Sentralforbunds rolle som
forskningspolitisk aktør analyseret. Hovedrapporten henvender sig til alle, der er interesseret i kvalitet i
samfundsforskning, dens evaluering og praktiske anvendelse. 

Eskelinen, Leena, Anna Koch, Jan Kargaard Madsen og Kristian Lyk-Jensen: Formidlingscentrene.
Midtvejsrapport. 210 sider. Pris kr. 180,-. Socialministeriet oprettede ved årsskiftet 1991/92 syv
formidlingscentre, der har til opgave at støtte socialt arbejde i kommuner og amter, projekter, frivilligt arbejde
mv. Centrene arbejder landsdækkende med hvert deres tema, mens de i forhold til lokalområdet arbejder med
hele det sociale spektrum. Formidlingskonsulenternes roller er mangfoldige. Der stilles forventninger om, at de
besidder både faglige, formidlingsmæssige og personlige kvalifikationer. 

Jæger, Birgit: Læring i organisationer  udvalgte teorier belyst med konkrete eksempler. 112
sider. Pris kr. 150,-. Alle ved, at mennesker kan lære nye ting, også mennesker, der fungerer i en
organisation, kan tilegne sig ny viden, men kan man tale om, at organisationer kan lære? Hvis en organisation
kan lære, hvordan kan man så forstå og beskrive den organisatoriske læreproces? Hvilke faktorer spiller ind
på organisationers læring? Hvilke faktorer spiller ind på organisationers læring, og kan man fremme en
organisations betingelser for læring ved at ændre på disse faktorer? Disse spørgsmål forsøger memoet at svare
på ved at gribe fat i forskellige retninger inden for organisationsteorien. Teorierne belyses med konkrete
eksempler fra to undersøgelser, som var baggrunden for, at spørgsmålene overhovedet blev stillet. De to
konkrete undersøgelser er en evaluering af SUM-programmets formidlingsenheder og en undersøgelse af de
offentlige myndigheders håndtering af Christiania. Memoet kan betragtes som en teoretisk overbygning til
disse to undersøgelser. 

Sørensen, Nils Karl: Jorden i Frederiksborg Amt  studier over en ressource under
forvandling. 160 sider. Pris kr. 160,-. Landbruget er Danmarks størst arealforvalter, men erhvervets
samfundsøkonomiske betydning er aftagende. Landbruget oplever derfor en stigende konkurrence om jorden.
Byboernes drømme om at »flytte på landet« samt etablering af erhvervsvirksomhed i overflødige bygninger på
landet driver prisen på landbrugsjord i vejret. De nye aktiviteter i landdistrikterne påvirker landskabets
rekreative værdier. Dette sætter myndighedernes administration af planloven i fokus. Rapporten beskriver
udviklingen i landbruget i Frederiksbog Amt de seneste 20 år, hvor problemstillingen på grund af nærheden til
København har været særligt aktuel. Det konkluderes blandt andet, at der er et behov for en samlet
planlægning for landzonens fremtidige udvikling. På den måde kan såvel ønsket om rekreative værdier som
det rationelle landbrug tilgodeses. 

Ingerslev, Olaf: Arbejde, uddannelse eller ledighed?  Effekter af den kommunale
beskæftigelsesindsats i 1991 og 1992. 102 sider. Pris kr. 125. Omfanget af beskæftigelsesindsatsen er
øget betydeligt i de senere år. I 1991 var der 80.000 påbegyndelser i kommunale aktiveringsforløb.
Aktiveringen af de unge er en succes. Halvandet år efter aktiveringen er to ud af tre i arbejde eller under
uddannelse. For de ældre er det kun 40-50%, som kommer i arbejde eller under uddannelse. Taberne blandt de
unge skiller sig klart ud. De har en ringe uddannelse og en social arv, fx i form af ledige forældre. Bogen stiller
spørgsmålet om opprioriteringen af arbejdsmarkedspolitikken i disse år får konsekvenser for socialpolitikken.
Indsatsen for de svage grupper er utilstrækkelig til at skaffe dem et arbejde eller en ud- dannelse. 

Sørensen, Erik og Mikael Togeby: Udvikling af retningslinjer for brancheenergianalyser og
standardløsninger. 92 sider. Pris kr. 125. I forbindelse med indførelse af CO2-afgift på erhvervenes
energiforbrug er der åbnet mulighed for at give støtte til energibesparende projekter og til
brancheenergianalyser. Her beskrives, hvorledes retningslinjerne for standardløsninger (mindre projekter, der
kan modtage støtte) og brancheenergianalyser er blevet udviklet. 

Hansen, Eigil Boll: Gennemførelse af borger- og brugerundersøgelser. 84 sider. Pris kr. 100. Hvis
man vil stræbe efter at forbedre kvaliteten af de offentlige tilbud, så er der på mange felter behov for
tilbagemeldinger fra brugerne om netop kvaliteten. Der kan endvidere være behov for, at denne tilbagemelding
sker på en systematisk måde. Denne rapport er en vejledning i, hvordan undersøgelser af borgernes eller
brugernes vurderinger kan gennemføres. Der argumenteres i rapporten for, at ud over at få borgernes
vurderinger af kvaliteten på forskellige felter er det vigtigt også at få med, hvilken betydning forskellige felter
har for borgerne. Det konkluderes endvidere, at hvis man ønsker borgernes stillingtagen til mulige udvidelser
af den offentlige service, så må borgerne også tage stilling til, om og hvor meget de er villige til at betale for en
udvidet service. 

Bjørner, Thomas Bue: Persontransport med bil. 188 sider. Pris kr. 150. I dette AKF memo analyseres
udviklingen i bilkørslen og væksten i bilparken, og der ses på, hvordan benzinprisen kan anvendes som
styringsinstrument i forhold til transportomfanget og energiforbruget. Dette sker ved økonometriske analyser
ud fra danske data, som er suppleret med oversigter over udenlandske undersøgelser på området. Der synes at
være en nær sammenhæng mellem kørslen i personbiler og benzinomkostningen på kort sigt. En stigning i
benzinprisen på 10% giver således et fald i den gennemsnitlige kørsel med bil på omkring 4%. Endvidere er det
undersøgt, hvilken betydning bilpriserne, takststigningerne for kollektiv transport og udviklingen i indkomsten
har haft for den samlede bilkørsel. 

Koch, Anna, Peter Løvgreen og Mikael Togeby: Svært at forebygge ulykker. 104 sider. Pris kr. 150. Der
sker alt for mange ulykker med børn og unge. Derfor er der i Frederikssund gennemført en kampagne for
færre ulykker. Her beskrives effekterne af denne kampagne, idet der er fokuseret på holdning, viden og
adfærd. Kampagnen har ikke givet den ønskede markante effekt. Undersøgelsen rejser spørgsmålet, om
tekniske løsninger til forebyggelse er mere virkningsfulde end flere informationskampagner. 

Andersen, Frank og Torben Pilegaard Jensen: 2. Statusrapport om Virksomheden Møn. 36 sider.
Gratis. Jensen, Torben Pilegaard: Fællesvirksomhedernes foreløbige vurdering af det fælles tilsyn fra
Arbejdstilsynet og miljømyndigheden. 46 sider. Gratis. Bjørner, Thomas Bue, Chris Jensen-Butler og Bjarne
Madsen: Transportinfrastruktur og regional udvikling  udenlandske undersøgelser. Notat nr: 93.06. Bestilles
direkte hos: Transportrådet, Godthersgade 55, 1123 København K  Tlf:
33 93 37 38

Det internationale forskningsnetværk om Renæssancen: modernitetens oprindelse har til formål at koordinere
den renæssanceforskning, der finder sted i Danmark, samt knytte og udbygge forbindelser til udenlandske
forskningsmiljøer. Netværkets planlagte aktiviteter er koncentreret om fire projekter, hvoraf to drejer sig om
videnskaberne i Renæssancen, og to beskæftiger sig med den filosofiske, poetiske og kunstneriske nydefinering
af individdet, der fandt sted i perioden. Renæssancen er i mange henseender den moderne tidsalders
begyndelse, og man finder her oprindelsen til såvel kulturelle, som politiske og institutionelle forhold, der idag
ses som karakteristiske for det moderne samfund. 1400 og 1500-tallets mest markante bidrag til det
europæiske åndsliv er utvivlsomt studia humanitatis, humanismen, og naturvidenskaberne: med
udgangspunkt i de ændringer i specielt menneske- og videnskabssyn, der finder sted i renæssancen, vil vi
belyse oprindelsen til det moderne som kategori. 

Renæssancen: Modernitetens oprindelse
Den ny Aristoteles 

I perioden mellem Petrarca og Francis Bacon er en af mange filosofiske udviklinger en omfortolkning af
Aristoteles' forfatterskab. Sædvanligvis nævnes Aristoteles som den forfatter, hvis autoritet karakteriserede
middelalderen, men alene i det 16. århundrede finder vi rent numerisk flere værker, der beskæftiger sig med
Aristoteles, end i de foregående 1000 år. Endvidere blev de middelalderlige, latinske Aristoteles-oversættelser
gradvist erstattet af ny, humanistiske, således at man i 1500-tallet besad en komplet Aristoteles-tekst på et
samtidigt latin. Denne filosofiske reorientering kom til at berøre alle dele af forfatterskabet, hvis indflydelse til
gengæld blev betragtelig på talrige områder: den skolastiske udlægning af dialektikken blev kritiseret af
Lorenzo Valla (hvilket førte til, at han blev dømt som kætter); Leonardo Brunis oversættelse af den
Nichomachæiske Etik blev medvirkende til ny diskussioner af etikken; de naturvidenskabelige værker
påvirkede forfattere som Ermolao Barbaro i hans arbejder med Dioscorides; og Poetikken fik betydning for
udviklingen af renæssancens epos og for teatret. Endelig kom Politikken, der i Leonardo Brunis oversættelse
findes i over 200 håndskrifter og 8 inkunabler, til at præge den politiske filosofi i århundreder. Vi påtænker et
seminar med indlæg om den middealderlige aristotelisme, samt renæssancens nylæsning af de enkelte dele af
Aristoteles' forfatterskab. 

åndskriftafdelingen

        Opgaver

        I Det kongelige Biblioteks Håndskriftafdeling findes håndskrifter
        fra tidlig middelalder indtil den nyeste tid. Håndskrifterne belyser
        hovedsageligt, men ikke udelukkende europæisk og især dansk
        historie, litteratur- og kulturhistorie. Afdelingen rummer mere end
        fire og en halv hyldekilometer pergament- og papirhåndskrifter. 
        Hvad enten der er tale om illuminerede håndskrifter eller breve,
        manuskripter, dagbøger, skitser eller lignende papirer, gælder det,
        at hvert enkelt dokument er et uerstatteligt unikum. Der er adgang
        for alle til at benytte disse papirer på bibliotekets læsesal, men lån
        ud af huset finder normalt ikke sted. 
        Det er Håndskriftafdelingens opgave at indsamle og bevare
        håndskrifter og privatarkiver, breve, manuskripter, optegnelser
        m.v. fra danske forfattere, videnskabsmænd og -kvinder fra alle
        videnskabsgrene, kunstnere og kulturpersonligheder i øvrigt samt
        lignende materiale fra institutioner og foreninger. Som følge af den
        bredde og dybde, som denne opgave har fået gennem årene, er
        afdelingen statens nationale håndskriftsamling og humanistiske
        arkiv. 
        Afdelingen sikrer en alsidig og væsentlig bredde i erhvervelsen af
        papirer efter såvel store, nationale skikkelser som mere ukendte
        mennesker i det omfang, de efterlader sig dagbøger, breve eller
        andre dokumenter af historisk værdi. Formålet er at stille rige og
        mangfoldige historiske, litteratur- og kulturhistoriske
        dokumentations- og forskningsmuligheder til rådighed for vores
        sam- og eftertid. Afdelingen sørger tillige for konservering,
        fotografering og kopiering af håndskrifter og arkivalier. 

        Historie

        Det kongelige Biblioteks håndskriftsamlinger, hvis ældste del, Gl.
        kgl. Samling (GKS), stammer fra tiden omkring 1660, udgør de
        største samlinger af vesterlandske håndskrifter i Skandinavien og
        rummer nogle af Nordeuropas største håndskriftskatte, således
        middelalderhåndskrifter fra danske klostre, bl.a. Dalby
        (Dalbybogen, Nordens ældste bog ca. 1060), Sorø og Skovkloster,
        Poma de Ayala's Inkakrønike og astronomen Tycho Brahes
        originale observationer. Hertil føjedes 1749 ved Gottorperbibliotekets
        indlemmelse middelalderhåndskrifter fra klostrene i Bordesholm og
        Cismar og 1785 grev Otto Thotts håndskrifter, hvor der findes
        mange udenlandske, illuminerede pragtstykker fra middelalderen. 
        Efter ca. 1800, da Ny kgl. Samling (NKS) blev oprettet, er
        tyngdepunktet i håndskriftsamlingernes erhvervelser blevet stærkt
        forskudt i retning af det nationale, ligesom egentlige arkivalier har
        fået stigende betydning. Håndskriftafdelingen, som den har taget
        form i vort århundrede, er statens centrale arkiv for danske
        kulturpersonligheders efterladte papirer, hvorimod Rigsarkivet (fra
        1889) foruden statsadministrationens papirer samler politikeres og
        embedsmænds private papirer. 
        Bibliotekets status som hjemsted for papirer til beysning af dansk
        åndshistorie blev yderligere befæstet, da Universitetsbibliotekets
        vesterlandske håndskriftsamlinger, E Donatione Variorum,
        Additamenta o.a., i 1938 overførtes til Det kongelige Bibliotek. 
        Håndskriftafdelingen rummer således arkiver efter Danmarks
        betydeligste fofattere, videnskabsmænd og kulturpersonligheder,
        heriblandt filosoffen Søren Kierkegaard, digteren H.C. Andersen og
        højskolebevægelsens pioner, N.F.S. Grundtvig. 
        Desuden rummer samlingerne arkiver fra kulturelle foreninger,
        studenterforeninger, teatre, bogforlag m.v. 

        Vigtigste samlinger

             Gl. kgl. Saml. 
             Thott 
             Ny kgl. Saml. 

             E Donatione Variorum 
             Additamenta 
             Claudius' samling af liturgiske håndskrifter 
             Den Collin'ske samling af danske forfatteres manuskripter 
             Studenterforeningens arkiv 
             Gyldendals arkiv 
             NBD (Nyere Brevsamling, dansk) 
             NBU (Nyere Brevsamling, udenlandsk) 

        Eksempler på særsamlinger

             N.F.S. Grundtvigs arkiv 
             Søren Kierkegaards arkiv 
             Georg Brandes' arkiv 
             Johs. V. Jensens arkiv 
             Carl Nielsens arkiv 
             Knud Rasmussens arkiv 
             Martin Andersen Nexøs arkiv 
             Karen Blixens arkiv 
             Martin A. Hansens arkiv 
             Hans Scherfigs arkiv 
             Harald Landers arkiv 
             Hans Bendix's arkiv 

        Bestillinger

        Ved bestilling af materiale benyttes Det kongelige
        Biblioteksbestillingssedler. 
        Da adgang for publikum til biblioteket på Slotsholmen er lukket
        indtil efteråret 1999 afleveres rekvisitioner på de ønskede
        håndskrifter til vagten på bibliotekets midlertidige læsesal på Det
        kongelige Bibliotek Amager. Rekvisitionerne udfyldes med tydelig
        angivelse af samling, samlingsnummer, navn(e), indhold/titel og
        låners navn og adresse. I tilknytning til læsesalen på Amager er der
        opstillet Håndskriftafdelingens brevregistrant og en mikrofilm af de
        systematiske protokoller samt en lang række øvrige kataloger og
        registranter. 
        Derimod er afdelingens Alfabetiske katalog opstillet på Slotsholmen.
        Oplysninger fra denne fås ved telefonisk eller skriftlig henvendelse
        til afdelingen. Bestilling af håndskrifter kan ligeledes ske ved
        henvendelse til Telefonbestillingen (33 93 01 11 man-fre 10-13). 
        Endelig kan bestilling foretages skriftligt ved direkte henvendelse til
        afdelingen. 
        Det bestilte materiale vil normalt være til rådighed på læsesalen på
        Amager førstkommende fredag kl. 14. Der tages dog forbehold
        overfor skrøbeligt og særligt værdifuldt materiale. Nærmere
        oplysninger herom ved henvendelse til afdelingen. 

        Kataloger

        Katalogiserede manuskripter, breve og papirer søges i afdelingens
        alfabetiske og systematiske katalog og i de særlige brevregistranter i
        Informationssalen. Derudover findes en række registranter over
        samlinger og arkiver på Håndskriftafdelingens kontor. Oplysning
        om disse, samt om klausuleret materiale fås ved henvendelse til
        afdelingen. Materiale modtaget fra 1988- søges i REX 2 base 16/36.

        Håndskriftafdelingens Brevbase er en elektronisk overførsel af den
        eksisterende Brevregistrant på kort. Den registrerer enkeltbreve
        fra alle ordnede og tilgængelige samlinger, modtaget før 1988. 
        Breve i tidligere utilgængelige, men nu tilgængelige samlinger er
        normalt ikke registreret. Breve i en række større arkiver, f.eks.
        Karen Blixens og Georg Brandes' arkiv, er heller ikke registreret i
        Brevbasen. Registreringer af breve, modtaget efter 1987, søges i
        Håndskriftafdelingens base i REX 2. 

        Kopiering

        Bestilling modtages kun skriftligt eller ved personlig henvendelse på
        læsesalen på Amager. Der tages forbehold overfor skrøbeligt og
        særligt værdifuldt materiale, der ikke tåler at blive reproduceret.
        Der er udarbejdet særlige rekvisitioner til bestilling af
        mikrofilm/fotografier. Disse udfyldes med nøjagtig beskrivelse af,
        hvad der ønskes reproduceret samt med angivelse af typen af
        fotografi og størrelse. Priser kan oplyses ved henvendelse til
        læsesalen, Fotoafdelingen eller Håndskriftafdelingen. Normal
        leveringstid vil for fotokopier være 1 uge, for store opgaver (over
        100 sider) op til 3 uger, for fotoarbejde 2-3 uger. For fotoarbejde er
        der mulighed for at indgive en hastebestilling med et tillæg på 100
        procent. Fotokopiering kan ligeledes bestilles som hastesag imod
        ekstrabetaling. 

        Udlån

        Håndskrifter og arkivmateriale er unikt kildemateriale, der ikke
        udlånes, men kun kan benyttes på Læsesalens særlige
        håndskriftpladser. Materialet skal behandles med største
        varsomhed, og personalets instrukser må nøje følges. Reserveret
        materiale kan benyttes i bibliotekets almindelige åbningstid. 

        Utilgængelighed

        Af hensyn til donatorer og til beskyttelse af nulevende
        privatpersoner vil en række nyere arkiver kun være tilgængelige
        med donators, institutionschefens eller afdelingens tilladelse.
        Samlinger, som endnu ikke er ordnede, er altid utilgængelige. 

        Adresse

        Håndskriftafdelingen 
        Det kongelige Bibliotek Slotsholmen 
        Postboks 2149 
        1016 København K 
        Tel: 33 93 01 11, lokal 415/416 (tir-fre 13-14) 
        Fax: 33 14 61 33 
        email: jdj@kb.dk 
        På grund af bibliotekets igangværende om- og udbygning er
        Slotsholmen lukket for publikum indtil efteråret 1999. Med
        åbningen af Det kongelige Biblioteks nye bygning vil
        Håndskriftafdelingen flytte til Center for Manuskripter og
        Boghistorie med egen læsesal, kataloger og referencesamling. 



1. Arvekongedømme til evig tid.

På rigsdagen, eller stændermødet i København 1660 blev Frederik 3.s håndfæstning
erklæret ugyldig og et enevældigt arvekongedømme indført i Danmark-Norge. Styrkelsen
af kongemagten og sikringen af dens voldsmonopol var fælles for flertallet af stater i
Europa i 1600-tallet, men udviklingen blev normalt ikke lovfæstet. Danmark-Norge var
undtagelsen. Frederik 3. lod sin kabinetssekretær Peder Schumacher (Griffenfeldt)
udarbejde en Kongelov. Arbejdet blev afsluttet 1665 og loven forseglet 1669. Danmarks
konge blev den mest enevældige fyrste i Europa. 

Frederik 3. blev i 1660 hyldet på pladsen ved Københavns Slot som arvekonge. Det store billede viser ikke alene
folkevrimmelen, men også kongens magtbase - de militære regimenter. Fotostat af Wolfgang Heimbachs
maleri fra 1666. (Rosenborg Slot) 

Enevoldsarveregeringsakten fra 10. januar 1661 var det lovlige grundlag for indførelse af arverige og
enevoldsmagt. Den blev underskrevet af alle rigets råder. (Rigsarkivet) 

Kongeloven blev anset for at være så politisk følsom, at den først blev offentliggjort i 1709. (Det kongelige
Bibliotek) 

Kongemagten bindes alene til den uforanderlige Kongelov, som foreskriver kongen den evangelisk-lutherske
tro og forpligter ham på rigets udelelighed. 

Loven rummer også betragtninger om enevældens lovlige karakter. Magten var overdraget kongen af de
forsamlede stænder, fordi enevælde var indbyggernes bedste beskyttelse. 

Kongeloven, der blev færdigudformet i 1665, blev betragtet som et fortroligt statsanliggende. Den blev derfor
kun fremstillet i et begrænset antal eksemplarer. (Rigsarkivet) 

Thomas Hobbes Leviathan fra 1651 viser, at der var en europæisk debat om magten i samfundet.
Undersåtterne bærer fysisk på kongemagten. (Det kongelige Bibliotek) 

Hugo Allardt Koppenhagen. Kobberstik udført i Amsterdam i midten af 1600-tallet. Det viser København i
perioden efter Børs-bygningens færdiggørelse 1624. (Det kongelige Bibliotek) 

Retur til begyndelsen af afsnit 

2. Christian 5. som billede på magten.

Christian 5. blev straks konge den 9. februar 1670, da faderen Frederik 3. døde.
Tronovertagelsen og salvingen i Frederiksborg Slotskirke blev skildret i en række
malerier og kobberstik anvendt i den politiske propaganda for at fastslå Christian 5.'s
magtfuldkommenhed. 

Abraham Wuchters maleri af Christian 5. er repræsentativt for kongens syn på sin ophøjethed, og desuden et
typisk kongeportræt fra 1600-årenes slutning. (Det Nationalhistoriske Museum på Frederiksborg, Hillerød) 

Christian 5. Kobberstik af Pieter van Haarlem fra 1686. (Det kongelige Bibliotek) 

Christian 5. til hest. Kobberstik, der fremhæver kongens evner som rytter og soldat. (Det kongelige Bibliotek) 

Det fuldkomne ægtepar. Kobberstik af Christian 5. og hustruen Charlotte Amalie af Hessen Kassel. Parret blev
gift i 1667 på Nykøbing Slot. (Det kongelige Bibliotek) 

Kobberstik af Christian den 5. med magtens symboler, der viser den enevældige monarks ophøjethed. (Det
kongelige Bibliotek) 

Marmorbuste af Christian 5. Busten stammer fra den nu nedrevne Vesterport. Den viser kongen som
elefantridder i rustning. (Tøjhusmuseet) 

Som bevis på, at Danmark var et arverige, kom Christian 5. kronet ind i Frederiksborg Slotskirke for at blive
salvet. Inden salvingen blev Kongeloven oplæst. (Rosenborg Slot) 

Under en sejlads på Østersøen var Christian 5. tæt på at strande. Kun dette lille anker holdt skibet. Det blev
betragtet som et mirakel, og ankret blev optaget på Kunstkammeret. (Rosenborg Slot) 

I anledning af kongens frelse fra havet skrev Thomas Kingo et hyldestdigt til Christian 5. Omtalen af
begivenheden viser, at enevældens propaganda var lykkedes. (Rosenborg Slot) 

     Gud holdt på mig, og Jeg holdt Christian dend Femte
     Der en fortvivlet storm i Østersøe ham klemte!
     Too Rigers Liv og Død på to JernHager laa!
     Jeg derfor ævid her skal til Minde staa.
     Guds Haand bekræfted mig, hvor ved Jeg tvang og tæmte
     Dend vrede Øster-Søe for Christian dend Femte,
     Da paa Skib Frederich dend Tredie han flød,
     Og nogle dage sleddes med Haffsens grumme Død!
     Too stercke Anker brast og måtte Bølgen vige,
     Men jeg holdt fast oppaa Monarkens Tvillinge-Rige,
     Næst GUD var jeg hands Hold, og Rigets Live-værn,
     Gak Læser, tænk at Gud er skarn mod dette Jern. 

     Th. Kingo 1677


Politisk propaganda: Enkle træsnit af Frederik 3. og arvehyldningen 1660 blev solgt i København år efter år for
at minde om enevældens lovlige indførelse. Samtidig blev de aktuelle konger markedsført på folkelige træsnit
ved fødselsdage, bryllup og begravelse: Christian 6. og Sophie Magdalene - trykt i København 1721. Christian
7. hyldet på fødselsdagen 1772 - umiddelbart efter Struensee's fald. (Det kongelige Bibliotek) 

Kroningsbilledet af kongen skulle udbrede enevældens magt og pragt langt uden for København: Frederik 5.
med elefantorden (med glasstøv som glimmer). Under portrættet en pude med kronen samt "islandsk" tekst. 

De første billedblade: farvelagte billedserier - billedark - af Danmarks konger, dronninger, prinser og
prinsesser var indtægtskilde for de københavnske bogtrykkere i 1700-tallet. (Det kongelige Bibliotek) 

Retur til begyndelsen af afsnit 

3. Det franske forbillede.

I 1662 blev prins Christian sendt ud på en dannelsesrejse. Han opholdt sig i længere
tid ved Ludvig 14.'s hof, og han deltog i hoffets liv og forlystelser, dvs. ridning,
karruseller, dans og jagt - ikke mindst parforcejagt - der resten af livet blev
Christians yndlingsbeskæftigelse. 

Charles Perrault: Pragtværk om en fransk karrusel afholdt i 1662 til ære for den franske kronprins fødsel.
Paris 1670. (Det kongelige Bibliotek) 

Karrusel er en turnering til hest, hvor deltagerne skal vise færdigheder i våbenbrug. Kobberstik af Charles
Perrault, Paris 1670. Ludvig 14. i karruseldragt som romersk kejser. (Det kongelige Bibliotek) 

Frankrig havde heste- og hundestutterier, der bl.a. forsynede hoffet med dyr til brug ved forskellige
jagtformer. Som et led i avlsarbejdet forsøgte man samtidig at fremavle ens udseende dyr. (Tøjhusmuseet) 

Christians udenlandsrejse førte ham over Holland til England, hvor han blev slået til ridder af
Hosebåndsordenen. (Rosenborg Slot) 

Christian 5.s Hosebåndsorden. (Rosenborg Slot) 

Christian førte dagbog over sine oplevelser under dannelsesrejsen. Flere i prinsens følge skrev også dagbøger,
således at man i dag har et nøjagtigt billede af rejserute og -mål. (Rigsarkivet) 

Plan over Frederik 3.s Dyrehave fra 1669. En af Christian 5.s første handlinger som konge var at beordre
anlægget gjort større, så det kunne anvendes til parforcejagt. (Det kongelige Bibliotek) 

Pistolpar indkøbt af Christian 5. Fremstillet af Bøssemageren Turenne i Paris. (Tøjhusmuseet) 

Retur til begyndelsen af afsnit 

4. Parforcejagten kommer til Danmark.

Denne jagtform gik ud på at forfølge en bestemt hjort med et stort hundekobbel,
indtil hjorten blev så udmattet, at den ikke kunne løbe mere. Jægerne fulgte
hundene til hest ind gennem skoven eller ad specielt anlagte veje. Når hjorten var
løbet træt, blev den til sidst stukket ned med en hirschfænger, der er en speciel
jagtkårde. 

Målet for parforcejagten var kronhjorten. De andre danske hjortearter var ikke egnede til denne jagtform.
(Jagt- og Skovbrugsmuseet) 

Parforcejagten var meget arealkrævende. Store dele af Nordsjælland blev inddraget til kongelige jagtområder.
Frederik 5.s Atlas med Store Dyrehave og Gribskov. (Det kongelige Bibliotek) 

Tysk jagtkårde ca. 1680. Kården er et specialvåben beregnet til at give udmattede hjorte nådestødet med.
(Tøjhusmuseet) 

Christian 5.s interesse for dyr kom også til udtryk ved, at han bestilte en række dyrebilleder. (Det kongelige
Bibliotek) 

Sølvbeslåede flintelåspistoler af Friderich Ostermann, København ca. 1690. Pistolerne har tilhørt Christian 5.
Anskaffet til karruselløb. (Tøjhusmuseet) 

Der var system og teori bag de store jagtscener: kobbertavler fra Jo. Täntzer's jagtbog, eller Jagt Wissenschaft,
Der Dianen hohe und niedere Jagtgeheimnüsz..., som blev trykt i to bind i København 1682-86. (Det kongelige
Bibliotek) 

Geviret fra den hjort der den 19. oktober 1698 sårede Christian 5. Kongen kom sig aldrig over uheldet. Han
døde den 25. august 1699. (Rosenborg Slot) 

Retur til begyndelsen af afsnit 

5. Christian 5. som konge.

Christian 5. iværksatte en række administrative reformer, der havde til formål at
styrke centralmagten. Det betød en gennemregulering af det danske samfund, således
at der skabtes et fundament for den stærke centralmagt, der var en forudsætning for
Kongelovens tanker. 

En effektiv beskatning krævede viden om skattegrundlaget: Ved udarbejdelsen af den store Matrikel (fra 1688)
blev den viden skaffet til veje ved opmåling af rigets jord og vurdering af dens frugtbarhed. I 1702 var de
næsten 2.000 matrikelbøger og de tilhørende forarbejder blevet indbundet, og en samlet fortegnelse var skrevet.
(Rigsarkivet). 

Fotografiet viser opstillingen af Matriklen 1688 på Rigsarkivets reoler - Slotsholmen 1996. 

Sammenlignet med det øvrige Europa var Danmark en retsstat under enevælden. Efter 20 års forarbejde
udkom Danske Lov i 1683 i ét bind. Grundlaget var de gamle landskabslove, men Danske Lov var fælles for
hele Danmark. (Det kongelige Bibliotek) 

Under enevælden blev statens administration moderniseret. De gamle kancellier blev suppleret med nye
kollegier ("ministerier"), som skulle administrere hæren, flåden og statens finanser. Borgerligt fødte kunne nu
få ledende stillinger i kollegierne. 

Kobberstik af den "Røde Bygning" opført under Frederik 4. (1716-22). Siden sæde for centraladministrationen.
(Det kongelige Bibliotek) 

Milevogn til udmåling af vejlængder. Et tælleværk opsummerer den kørte distance. (Tøjhusmuseet) 

Ole Rømer (1644-1710). Naturvidenskabsmand med stor praktisk sans. Opmålte bl.a. det danske vejnet og fik
gennemført et ensartet mål- og vægtsystem i Danmark. (Det kongelige Bibliotek) 

Hodometer. Skridttæller til udmåling af vejlængder. (Nationalmuseet) 

Retur til begyndelsen af afsnit 

6. Rangordenen og dens modstandere.

Den enevældige kongemagt ønskede at skabe et system, hvor det var klart, at ære og
værdighed ikke var bestemt af fødsel og mandens rigdom, men af kongens nåde. I
1671 kom en forordning om oprettelse af en greve- og friherrestand. Samme år
indstiftedes Dannebrogsordenen. Hermed blev der skabt en ny rangadel. 

Peder Schumachers (1635-99) adelspatent fra 1673, hvor han ophøjes til greve af Griffenfeld og Ridder af
Elefanten. Et af mange patenter for de nye grever og baroner. (Rigsarkivet) 

Elefantordenens statutter. Den fornemste danske orden fik i 1671 nye statutter, der passede med Kongelovens
virkelighed. (Rigsarkivet) 

Dannebrogsordenen. De hvide riddere af Dannebrogsordenen var først og fremmest embedsmænd, der stod
kongen nær. (Det kongelige Bibliotek) 

Skjold med Dannebrog- og Elefantordenens kæde. (Tøjhusmuseet) 

Enevælden tålte ingen kritik af styreformen. Da baron Oluf Rosenkrantz i Apologia Nobilitatis Danicæ (1681)
understregede, at Danmark historisk set ikke var et arvekongedømme, statuerede Christian 5. et eksempel:
Bogen blev undertrykt, og Rosenkrantz fradømt ejendom og rang samt forvist fra København. (Det kongelige
Bibliotek) 

Enevælden krævede ubetinget, livslang loyalitet af alle - adelig som borgerlig. En skamstøtte blev rejst over
Corfitz Ulfeldt (1604-64) i København, og han blev dødsdømt in absentia for højforræderi mod Frederik 3. Den
tidligere rigshofmester havde forsøgt at undergrave den danske enevælde. (Det kongelige Bibliotek) 

Elefantridder - fra Elefantordenens Statutter 1671. (Rigsarkivet) 

Retur til begyndelsen af afsnit 

7. Verdens orden: Tid og rum.

Opdagelsen af Vestindien og den gradvise kortlægning af de nye amerikanske
kontinenter havde i løbet af 1500-tallet ændret verdensbilledet i Europa. 

I 1600-tallet fandtes verdensbeskrivelser, glober og nye mekaniske ure ikke blot ved
hoffet. De blev også udbredt på herregårde og i Københavns store borgerhuse.
Opfattelsen af tid og rum var i forandring - både mekanisk og mentalt. 

Jordglobe (1599) og himmelglobe (1603) udført i Amsterdam af Willem Janszoon Blaeu (1571-1638). Blaeu
havde studeret som elev af Tycho Brahe på observatoriet Uraniborg. I Amsterdam producerede hans
virksomhed både kort, glober og atlas af højeste kvalitet og videnskabelige aktualitet. (Det kongelige Bibliotek) 

Hans Nansen (1598-1667) havde som borgmester i København en vigtig rolle ved indførelsen af enevælden i
1660. Han var handelsborger og havde selv rejst i nordhavet. På den baggrund udgav han en dansk
kosmografi i 1633 som fik stor udbredelse - en verdensbeskrivelse for menigmand. (Det kongelige Bibliotek) 

Frederik 5.s Atlas: I 1723 skænkede præsten Jacob Tilli sin samling af kort til arveprins Frederik. Den samling
blev grundstammen i de 3.535 blade kort og billeder som Frederik 5. lod samle i 55 spejlbind. Opslag fra Bd. 2:
Verdenskort udgivet i Amsterdam i slutningen af 1600-tallet af kartografen Frederick de Wit (1610-98). (Det
kongelige Bibliotek) 

År 1700 var et mærkeligt år, hvor februar kun var på 18 dage. Ved indgangen til det nye århundrede havde
Frederik 4. på grundlag af Ole Rømers forarbejde besluttet at indføre den gregorianske kalender 1. marts. De
gamle almanakker blev ugyldige og nye måtte trykkes. (Det kongelige Bibliotek) 

I det københavnske borgerskab blev ure almindelige i slutningen af 1600-årene. Det var blevet vigtigt at holde
styr på tiden. (Nationalmuseet) 

Alenstok og lod med Ole Rømers nye mål- og vægtinddeling. (Danmarks Tekniske Museum) 

Retur til begyndelsen af afsnit 

Det moderne museums rolle implicerer mere end blot at indfange
      det moderne gennem samling og udstilling for offentligheden.
      Som massemedierne viser, er det informationernes kredsløb, der
      definerer rummet. Der har altid hersket et symbiotisk forhold
      mellem kunstproduktionen og medierne - det der skifter er
      kunsten - som praksis, produktion og synsvinkel, og det må
      curatoren nødvendigvis modsvare i sin praksis. Aktuel
      kunstnerisk praksis må imødekommes af en tilsvarende curatorisk
      metode. 

      Selve Louisianas rammer stræber mod et ideal, som, set fra et
      dansk perspektiv, udgøres af en arkitektur i en menneskelig
      skala, der indgår harmonisk i naturen. Har dette et modstykke i
      Christiania - fristaden i midten af København? Begge har set
      behovet i det danske samfund for en autonom "fri" zone,
      forstået som et sted, hvor man har mulighed for at udtrykke
      anderledes værdier. Begge understreger de dette gennem en
      arkitektonisk plan, hvor der med nye "børnehuse" er lagt vægt
      på kontinuitet. Hvis Louisiana forbindes med efterkrigstidens
      "Danish Modern", hvilken etos knytter sig så til dette
      "moderne"? Og hvilken rolle har udviklingen af dansk fjernsyn
      og danske medier spillet i den forbindelse? Hvad betyder det,
      hvis universelle definitioner på "kultur" og "samfund" kun
      tiltrækker et kæmpe turistpublikum? Et publikum, som jeg, som
      gæstecurator i Danmark, hidtil også har tilhørt. 

      PLOT 
      Men min tilgang til Louisiana har været en smule anderledes end
      turistens. Jeg har fået lov til at kigge bag murene:
      opmagasineret i sektion ? 's maskinrum ligger motoren til den
      tyske kunstner Joseph Beuys' "Honigpumpe am Arbeitsplatz" -
      hjertet i "100 Days of Working Collective", fra documenta 6 i
      1977, hvor folk med vidt forskellig sociopolitisk baggrund
      deltog. Dette værk var led i Joseph Beuys´ forsøg på at udvide
      det modernes kunstbegreb til det, han kaldte "Soziale Plastik".
      Og NowHere kommer mine spørgsmål tilbage til mig, som curator
      med interessefelter, der har udviklet sig i en generation, hvor
      kulturel produktion igen har fået betydning. 

      FOKUS 
      Arbejdsprocessen startede i 1995 på Louisiana med at foretage
      interviews, research og gøre en række genopdagelser. Hovedideen
      i sektion ? er uden tvivl at sammenbringe forskellige
      mennesker, der alle beskæftiger sig med at skabe rum.
      Udstillingsektionen ? afspejler aspekter af Louisiana og
      fokuserer på kulturelle produktioner, deres henvendelse til
      publikum og massemediernes kredsløb. Resultaterne spænder fra
      en "theme park character" (forlystelsespark-figur) til et
      tilbageblik på "Danish Modern", fra dansk tv til ´zines og
      musik, mixet af DJ's. 

      PLACERING 
      For at finde NowHere udstillingens sektion ? må man begynde med
      enden: den sidste del af Sydfløjen og dens pavillon.
      Gangforløbet gennem udstillingsrummene leder herhen, hvor det
      med pavillonen til slut munder ud i et familierum. På dette
      sted, langt fra hovedindgangen, har jeg defineret min rolle i
      form af en dialog. Rummene er skabt i samarbejde med andre,
      folk fra Louisiana eller udefra, der alle bidrager med viden
      fra deres arbejdsområder. Hvad får man at se? Et spørgsmål, der
      søger et publikum. 

      TITEL: ?
      curator: Ute Meta Bauer 

      i samarbejde med: Fareed Armaly, kunstner, USA 

      samarbejdspartnere:
      Karl Oskar Blase, grafisk designer, Tyskland; Danmarks Radio,
      Søborg; Det Danske Filmmuseum, København; Goethe-Institut
      Kopenhagen; Hessischer Rundfunk, Frankfurt; Günter Minas,
      filmspecialist, Tyskland; Nordisk Film, Valby; Caroline
      Tisdall, Storbritannien; West Deutscher Rundfunk, Köln; IKEA,
      Danmark; Louis Poulsen & Co. A/S, København; 

      medvirkende i realiseringen af "?" sektionen:
      René Block, curator, Tyskland - installering af Beuys'
      "Honigpumpe am Arbeitsplatz" François Court-Payen, husarkitekt
      på Louisiana, Danmark - "PH/Lunde" Thomas Eifler, kunstner,
      Tyskland - realisering af vægge til "Sign System" Yvonne P.
      Doderer, arkitekt, Tyskland - børnehuse Hans Lauritsen,
      arkitekt/lærer, Danmark - Danish Modern Review Peter Schata,
      Achberger Verlag, Tyskland - dokumentationsmateriale på "100
      Days of Working Collective" S.M.A.C. Film, Tyskland -
      tv/videotrailer med ? figuren Vroonen & Snauwert, Belgien -
      teknisk design/fremstilling af ? figurens kostume Arnold Walz,
      arkitekt, Tyskland - børnehuse Wohlert arkitekter, Danmark -
      Louisianas arkitekter 

      zines og kassettebånd:
      Linda Bilda, kunstner, Østrig; Susan Bigdeli/ DJ SHIER,
      Tyskland/ Iran; Aylín Çatal/ Brigitte Braun, kunstnere,
      Tyskland; Yvonne P. Doderer, Tyskland; erreakzioa-reacción,
      fanzine, Baskerlandet/ Spanien; Judith Hopf, kunstner,
      Tyskland; -Innen, kunstnergruppe, Tyskland; Barbara Jung/ DJ
      NURSE, kunstner, Tyskland; Mo Loschelder/ DJ MO, Tyskland;
      Regina Möller, kunstner, Tyskland; Network Orange,
      arbejdsgruppe, Tyskland; Michelle Nicol, kritiker, Schweiz;
      Konstanze Schäfer, frisør/ kunstner Tyskland; Übung am Phantom,
      arbejdsgruppe, Tyskland; Ina Wudtke/ DJ T-INA, kunstner,
      Tyskland 

      "?" kontor Stuttgart/ København:
      Detlev Brinkschulte, Saskia Drechsel, Cecilie Høgsbro
      Østergaard, Eva Kolb, Regina Möller, Andreas Staiger 

      Særlige ? events på Louisiana:
      8. maj 1996, kl. 19.00: René Block - Foredrag om Beuys´
      "Honigpumpe am Arbeitsplatz" 16. maj 1996, kl. 15.00: Peter
      Schata - Foredrag om "Free International University" Begge
      arrangementer i samarbejde med Goethe-Institut Kopenhagen 

      Slutningen af august 1996:
      Symposium om "Uddannelse-Information-Underholdning" 


                                                 Et gammelt kinesisk ordsprog 
                                                 siger, at et billede siger mere 
                                                 end tusind ord. Erfaringen siger,
                                                 at vor indlæringsevne stiger ved
                                                 anvendelse af flere sanser i
                                                 forbindelse med indlæringen.

                 Det har vi udnyttet i vort MultiMedia 
                 program om projektarbejde . Det er
                 et interaktivt uddannelsesprogram,
                 hvor kursisten i høj grad har indflyd-
                 else på indlæringen. Gennem opga-
                 ver og spørgsmål bliver kursisten sti-
                 muleret i sin indlæring, så stoffet fore-
                 kommer mere interessant.



                                                 Programmet er struktureret i moduler
                                                 der gennemgår et emne ved hjælp af
                                                 grafiske illustrationer, tale, tekst og ani-
                                                 mationer. Det giver kursisten et holde-
                                                 punkt til at huske stoffet, og hvert modul 
                                                 sluttes med en selvtest, så deltageren
                                                 med det samme får prøvet sin viden og
                                                 kan søge tilbage og gennemgå svage -
                                                 punkter endnu engang.

                 Efter gennemgang af kurset vil
                 deltageren være bevidst om de centrale forhold i at deltage i et projekt, 
                 kende de centrale nøgleområder, der 
                 skal planlægges som forudsætning for
                 på succesfuld måde at gennemføre et 
                 projekt.


Et museklik fra døden  

         Internet: Web-surfere klikker ud af kedelige hjemmesider 

         Du har ti sekunder til at overbevise en web-surfer om, at han kan finde netop
         det han leder efter på netop din hjemmeside. Derefter har din potentielle kunde
         klikket videre til næste side.

         Så hård er opgaven, når du vil oprette din egen hjemmeside på World Wide
         Web. Men det kan godt lade sig gøre at holde på kunden i længere tid. Det
         kræver blot, at du efterlever nogle relativt simple regler.

         Forskningsadjunkt Morten Borup Harning mener, at ingen længere tager
         hatten af for et firma, blot det har en hjemmeside. På Institut for Informatik og
         Økonomistyring ved Handelshøjskolen i København afholder han kurser i,
         hvordan man gør hjemmesider brugervenlige.

         - En hjemmeside skal virke indbydende, professionel, og give brugeren det, han
         kommer efter. Ellers giver den nok mere negativ publicity til firmaet end slet
         ingen hjemmeside.

         Respekt for brugeren

         På Risøs afdeling for systemanalyse har seniorforsker Peter Carstensen forsket
         i brugergrænseflader. Efter hans mening er både grafikere og dataloger for
         dårlige til at lære af hinandens faglige erfaringer.

         - Dataloger ved for lidt om at præsentere, og de sætter sig ikke ind i den viden,
         som grafikere har indsamlet gennem århundreder. Omvendt lytter grafikerne
         for lidt til datalogernes viden om brugernes situation og psykologi, og begge
         grupper kunne garanteret lære en masse af at snakke med bibliotekarer om,
         hvordan man finder rundt i store mængder data.

         Peter Carstensen opsummerer forudsætningen for succes på nettet i én enkel
         leveregel: Du skal kende brugerens behov.

         Tre surfergrupper

         Peter Carstensen mener, at surferne kan deles op i tre hovedgrupper. Dem der
         vil underholdes, dem der halvhjertet søger efter informationer, de
         måske/måske ikke skal bruge, og endelig de professionelle brugere, der bruger
         nettet som et værkstøj.

         De sidste er også dem, der har den korteste tålmodighed. Hvis de ikke inden for
         ti til tyve sekunder eller inden for de første tre til fem linjer er blevet overbevist
         om, at de kan finde det, de leder efter på denne side, er de allerede klikket ud.
         Det siger sig selv, at sådan en bruger ikke skal tvinges til at lede efter
         informationer mellem reklamer og smarte animationer.

         Oseren derimod har ikke noget imod at blive fastholdt af lidt smarte gimmicks.
         Men også han skal hurtigt overbevises om, at de oplysninger, han skal bruge,
         kan findes mellem alle sidens finesser.

         Endelig er der den forlystelsessyge bruger. Han skal have en på opleveren, og
         det gør ikke så meget, hvis indholdet er gemt lidt væk mellem flot grafik og
         sjove animationer.

         De teknisk betrængte

         Netop grafik og animationer skal man være uhyre varsom med. Meget spræl
         fylder mange megabytes, og mange internetbrugere har små computere og
         frem for alt: langsomme modemer.

         Georgia Institute of Technology lavede for nylig en spørgeskemaundersøgelse
         blandt 15.000 web-brugere. Det viste sig, at 72 procent skal have din
         hjemmeside dryppet ind på skærmen gennem en modemforbindelse på under
         28,8 kb. Og over 19 procent sidder stadig og hakker med et 14,4 modem. Med
         så langsom en forbindelse må hver enkelt side højst fylde 20-40 kilobytes.

         I det hele taget er det en god idé at teste din hjemmeside på det ringest
         tænkelige udstyr. Mange surfer fra skærme, der kun kan vise 256 eller 16
         farver. Nogle har endda sort/hvid-skærme.

         Det er nu ikke bare modtagerens udstyr, du skal tænke på, inden du hælder på
         med en skovl. Der er nemlig også grænser for, hvad mennesket bag skærmen
         kan opfatte.

         Hjernen og øjet

         Det er veldokumenteret, at et menneske kan holde syv (plus/minus to) begreber
         i hovedet på en gang. Det kan overføres til, at en hjemmeside kun børe
         indeholde syv (plus/minus to) adskilte elementer. Et enkelt element kan godt
         være en kompliceret figur, men ifølge Peter Carstensen er det altid bedre at
         nøjes med fem elementer end at strække sig til ni.

         Brugerens øje har også visse begrænsninger, som du gør klogt i at tage hensyn
         til. For eksempel bør der højst være mellem 45 og 50 tegn på hver enkelt linje i
         en tekst. Ellers får øjet problemer med at finde ned til starten af den næste linje.

         I det hele taget hjælper du brugeren ved at skrive kort, klart og med det
         vigtigste først, når din tekst skal læses på en skærm. Der læser man nemlig
         mindst 25 procent langsommere end på papir.

         Råd til begyndere

         Til dig der først nu vil til at installere dig på nettet, har Morten Harning fire
         gode råd.

         Du skal gøre dig klart, om din målgruppe har adgang til nettet.

         Du skal være indstillet på at lægge mere materiale på nettet, end dine kunder
         kan finde i brochurer og andet papirmateriale.

         Du skal afsætte mandskab til at ajourføre hjemmesiden med alle aktuelle
         oplysninger. Der er ingen undskyldning for forældede oplysninger på en
         web-side.

         Endelig skal selve hjemmesidens design opdateres med jævne mellemrum.
         Grafik og layout forældes altid hurtigt, men på nettet går det endnu stærkere.
         For eksempel skifter computerfirmaet Sun Microsystems design på deres
         hjemmeside hver tredje måned.

         Den fejl du derimod aldrig må begå på nettet, er at gå ud fra, at brugeren
         tænker lige som du selv. Du bør altid teste din hjemmeside på en
         forudsætningsløs bruger og se, hvordan han finder rundt uden hjælp.

         Men det vigtigste råd til enhver hjemmesideejer er og bliver, at du aldrig må
         skuffe brugerens forventninger. For så kommer dræberklikket.

                                                                Jes Andersen

         Seks danske hjemmesider

         Jakob Nielsen anmelder her seks danske hjemmesider for deres
         brugervenlighed. Han er Distinguished Engineer i Sun Microsystems afdeling
         for strategisk teknologi, hvor han især arbejder med brugervenlighed på World
         Wide Web. Hans personlige hjemmeside om brugervenlighed er citeret på
         nettet. 

         Det er godt, at Tele Danmark-logoet gentages på alle sider, for det er ikke alle
         brugere, der starter på hjemmesiden. Tværtimod kommer mange fra en
         søgeservice eller direkte fra et bogmærke.

         Det er mindre heldigt, at logoet ikke virker som link tilbage til hjemmesiden, og
         at logoet kun findes som grafik. Brugere, der ikke kan se grafikken, fordi de
         f.eks. har en ikke grafisk browser, får kun at vide, at siden indeholder "Image"
         men ikke at grafikken er Tele Danmarks logo.

         Det er godt, at der er en klart mærket knap for at skifte sprog for
         engelsktalende brugere. Men den engelske version af siden "About Tele
         Danmark" fortæller intet om hvad firmaet bekæftiger sig med.

         Det ses alt for tit, at web-sider indeholder ordvalg og beskrivelser, der kun kan
         forstås af folk, der allerede arbejder for firmaet. En brugertest er det perfekte
         middel til at undersøge, hvordan andre end firmaets medarbejdere vil fortolke
         web-informationen.

         Siden med information til Tele Danmarks investorer indeholder et link til at
         finde firmaets aktiekurser i både København og New York. Det ville have været
         en god service, hvis linket gik direkte til en side med Tele Danmarks kurs. Men
         det gør det ikke. Linket går til en generel web-side om børskurser.

         Det er en dårlig idé at sætte et link til en anden hjemmeside på nettet, hvis man
         ikke vil gøre sig den umage at finde præcis det rigtige link til brugeren.

         Det første indtryk er, at dette er en ganske amatøragtig hjemmeside. Grafikken
         er et sammenskrab af forskellige stilarter, hvilket kommunikerer, at der
         næppe har været råd til en professionel grafiker.

         Baggrundsfarven er ganske pæn, men den afslappede stemning som farven
         kunne have skabt, ødelægges af en forpustet animation af et brev, der puttes i
         en konvolut. Fordi det bevæger sig, tiltrækker brevet sig mere opmærksomhed
         end noget andet element på siden. Men det er "kun" e-mail-linket. Det måske
         mindst vigtige element på siden.

         Grafikken for kategorien "butikker" er et foto, der er blevet så formindsket, at
         man knap kan se, hvad det forestiller. Her havde det været bedre med en
         stiliseret tegning.

         Illustrationen giver også det indtryk, at et tryk på knappen vil føre til en
         oversigt over udvalget i forkellige slags Matas-butikker. Det, brugeren faktisk
         ser, er en oversigt over butikkernes geografiske placering. Et lille
         danmarkskort-ikon ville have forklaret funktionen bedre.

         Sidens design er meget konservativt, men det passer formentlig fint med
         firmaets ønskede image. Derimod er det urimeligt at de på hjemmesiden
         skriver, at siden er designet for to bestemte slags browsere. Det svarer til at sige,
         at man kører bedst over firmaets broer i Folkevogn eller Volvo. Brugerne har
         de browsere, de foretrækker, og som kan køre på deres maskiner, og det er
         ikke designerens opgave at tvinge nogen til at skifte browser midt i læsningen.

         De mange valgmuligheder er så kortfattet beskrevet, at det er svært for en ny
         bruger at forstå, hvad de dækker. For eksempel burde kategorien
         "Management" formentlig have været kaldt "management consulting" for at
         gøre det klart, at det ikke er et link til Rambølls egen ledelse.

         Det er heller ikke oplagt, hvordan listen er organiseret. Hvad er forskellen på
         "Rambøll" og "Rambøll Offices"? Og hvorfor er "Oil/Gas" i slutningen af listen,
         når "Energy" er i starten. For de fleste er olie og gas et underbegreb under
         energi.

         Lego har for mange animationer. Det er passende for et legetøjsfirma at have
         en humørfyldt hjemmeside, så en enkelt animation ville have været i orden.
         Men fire er for meget. De virker forstyrrende.

         To roterende legoklodser er den mest iøjnefaldende animation på siden, og de er
         det første, man får lyst til at klikke på. Derfor er det uheldigt, at netop de ikke
         er linket til noget. Men det er også inkonsekvent, når alle andre billeder på
         siden fungerer som links.

         Sidens titel er "welcome to the official Lego world wide web. Det er et problem,
         at denne titel ikke fremhæver ordet Lego godt nok. Søgemekanismer og
         bogmærker bruger ofte de første ord i titlen til at søge på, så titlen bør vælges
         med omhu. At starte titlen med "Welcome to" er den sikre vej til at blive overset.
         En betydelig bedre titel ville være Lego Official website. Også fordi den er
         kortere og dermed lettere at læse.

         På denne side er navigations-understøttelsen forvirrende og inkonsekvent. De
         samme valgmuligheder er beskrevet to gange. Føst som ikoner, og dernæst som
         tekst. Fordi ikonernes titler er forskellige fra tekstlisten, fremstår det for
         brugeren som om der er 12 valgmuligheder fordelt på to hovedkategorier. Det
         gør det sværere at finde den ønskede information. Det ville have været bedre
         med en enkelt liste, hvor ikonerne var brugt til at illustere teksterne.

         Under overskriften "Grundfos directory" forventer man en firmatelefonbog. I
         stedet får man en liste over lokalkontorer i hele verden. En titel i retning af
         "Grundfos Worldwide" ville have været mere dækkende.

         Jeg kan godt lide valgmuligheden "Coming soon". Det er en god idé at give
         brugeren indblik i planerne for forbedret service. I det mindste hvis disse planer
         gennemføres inden for en overkuelig fremtid. Det var tidligere meget
         almindeligt at se links, som førte til en side hvor der ikke stod andet end "page
         under construction". Det er yderst irriterende for brugeren. Som én sagde i en
         brugertest: "Enten har I det, eller også har I det ikke. Lad være med at spilde
         min tid med links til sider, der alligevel ikke er der".

         Siden er så lang, at den ikke kan vises på de fleste brugeres skærme. Når nu
         målgruppen er ingeniører, kan man måske forvente at brugerne har et rimelig
         godt udstyr, men mange har stadig skærme, som kun kan vise 600 pixels eller
         mindre i højden. Vores brugerforsøg viser, at de fleste brugere koncentrerer sig
         om den del af siden, der er synlig i vinduet. Dermed bliver den nederste del af
         siden overset af mange.

         I forhold til sidens længde er der utrolig meget plads uden information. Ganske
         vist skal man ikke gnidre al information sammen på et lillebitte område, men
         det er urimeligt at efterlade så meget blank plads, som designeren har gjort her.

         Den største svaghed ved Ingeniøren/net er manglen på gode artikler. Når man
         tænker på, hvor mange og udførlige artiklerne er i den trykte udgave, er det
         utrolig sparsomt, hvad der findes på web-siderne.

         Oven i købet er der mangel på gode annoncer. Linket til "Annoncer" fører til en
         side med 12 ret tilfældige annoncer i visitkortstørrelse. Ingeniøren har spildt en
         god mulighed for at videreudvikle stillingsannoncerne. Ved at indkode
         standardoplysninger såsom geografisk placering, krævet erfaring og faglig
         baggrund kunne man skabe en søgbar jobdatabase, som ingen avis kunne
         konkurrere med.

                                                                Jes Andersen

