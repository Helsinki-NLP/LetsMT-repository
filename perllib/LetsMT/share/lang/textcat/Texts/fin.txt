



Vaaliteemat:

     Vain rehellinen yrittäjä pärjää ! 

     Vain rehellinen yrittäjä pärjää? Onko niin, vai pitääkö edes olla niin? Niin se on
     periaatteessa ollut Suomessa ja Helsingissä lähes koko itsenäisyyden ajan mutta? 

     Nyt tuntuu hokema; rehellisyydellä ja rehellisellä työllä ei pärjää ja ei ainakaan
     voi rikastua todellisemmalle kuin koskaan. Hokemasta on tullut totta, uskomatonta!

     Nyt olemme sellaisessa tilanteessa, olemme hokemiemme uhreja. Pärjääminen on
     vaikeaa. Yhteiskuntamme ikäänkuin pakottaa jäsenensä etsimään kiertotietä
     menestykseen viemällä rehellisiltä yrittäjiltä jalat alta verottamalla yksilöt ja
     yrittäjät kuiviin erilaisilla veroilla. 

     Harjoitettuun politiikkaan ja politiikkaa harjoittaviin puolueisiin en ole uskonut
     pitkään aikaan, vaan perheeni ja oma sitkeyteni on ollut se voima joka on saanut
     minut uskomaan huomiseen ja pärjäämään tähän päivään asti. Aion pärjätä
     jatkossakin ja tuoda hyväksi havaittuja keinoja laajemmin esille antamalla itseni
     politiikan ja minua äänestävien ja kaikkien Helsinkiläisten käyttöön. 

     Nuorsuomalaisiin ja varsinkin minuuun voit luottaa! Lupaan sen! 

     Helsinki on kaunis ja toimiva kaupunki 

     Olen paljasjalkainen helsinkiläinen ja syntynyt 13. perjantaina tammikuussa 1950.
     Olen Raija Åhman ja olen tehnyt työtä noin 20 vuotta perheyrityksemme hyväksi
     hoitamalla kaikki talouteen ja byrokratiaaan liittyvän. Naisvaltainen henkilökunta
     kutsuu minua mielellään yrityksen " äidiksi", ei emoksi. Mieheni on
     käsityöläistaitelija ja ahkera "työmies". Vanhin poikani 23 v. on työllistävä yrittäjä.
     Jennystä 17 v. saattaa tulla mitä tahansa. Lisbethistä 7 v. isi toivoo että se oppis
     siivoomaan edes oman huoneensa. Lisbeth on yleislahjakkuus. Jo äitini aikoinaan
     piti Helsingistä hyvää huolta lakaisemalla katuja noin 20 vuotta ollen tyytyväinen
     Helsingin kaupungin työntekijä. 

     Miksi minä haluan vaikuttaa, nyt! 

     Olen kuulunut koko aikuisuuteni ajan johonkin järjestöön. Luonteeseeni kuuluu
     kuulua johonkin missä voin vaikuttaa laajemmin. Olen vastannut venekerhon
     naistoimikunnan toiminnasta useita vuosia.. Olen järjestänyt lukemattomia
     työpaikkamme työyhteisön viihtyvyyteen tähtääviä yhteistapahtumia. Olen toiminut
     aktiivisesti sydäntäni lähellä olevan ammatin erilaisissa yrittäjätoimikunnissa. 

     Nyt kuulun helsinkiläisen peruskoulun erityis ja- ala-asteen johtokuntaan.
     Stressaannun hyvin lievästi, jos ollenkaan. Nyt aion yrittää vielä korkeammalle. Jos
     pääsen kaupunginvaltuustoon, niin en aio kuuluan mihinkään muuhun
     vapaa-aikaani varastavaan harrastusluonteiseen toimintaan kuin mitä kunnallisvaalit
     tuovat. Olen huolestunut ja aion vaikuttaa 
          Keskustan yritysten ongelmiin ja heidän vaikeuksiinsa, jotta saamme keskustan
          varsinkin ne pienet yritykset pidettyä pystyssä ja sitä kautta keskusta pysyy
          virkeänä ja elävänä kaupunkimme sieluna. Esimerkiksi keskustan parkki-ja
          lastausongelmiin pitäisi saada parannuksia. 
          Kaupunkimme voisi tehdä paljon enemmän nuorten ja heidän tulevaisuutensa
          eteen työttömyysongelmassa.Nuoret on saatava työelämään kiinni. Helsinki voisi
          kuntatasolla olla esimerkki, vaikkapa kokeiluluontoisesti. Vaikka koko
          Euroopassa! Keksitään yhdessä. 
          Päiväkotien ja koulujen aukioloaikoja voisi tehdä joustavammiksi. Enemmän
          palveluhenkeä kaikkialle kuntasektorille vastaamaan nykyajan vaatimuksia. 
          Kaupunkimme merenlahdet kuten: Töölönlahti ja Kaisaniemenlahti kaipaavat
          erityistä suojelua, ei välttämättä rahaa..Suuri askel on jo se, kun lumenkaato
          lopetetaan Hakaniemen sillan alle. Niistä voisi saada peräti uimakelpoisia! 
          Kulujen karsimisen yhteydessä ei pitäisi karsia siivoojien palkoista, ei
          opettajien palkoista, eikä hoitajien palkoista. Byrokratian ja johtoportaan
          palkoissa on säästövaraa. Tuhlaava verovaroin tapahtuva yhteisten asioden
          hoito kaipaa uudenlaista tarkistelua. Säästökohteita löytyy varmasti muullakin
          tavoin kuin laittamalla kuntasektorin tekevän tason ihmisiä kilometritehtaalle. 
          Byrokratia on mielestäni ottanut ikäänkuin jumalallisen vallan, tarkoitan sillä
          yksilön sitomista ja alistamista mutkikkaan päätösvallan alaisuuteen. En
          tarkoita etteikö yhteisiä asioita pitäisi hoitaa, vaan käytäntö on nykyisin
          turhan mutkikasta. Siitä on tullut ajan myötä negatiivinen jarru reippaalle ja
          rehdille toiminnalle monilla eri alueilla. 
          Helsingin tiedoitus paremmaksi Kaupungin olisi tiedoitettava entistä enemmän
          ja hyvin selkeästi Helsinkiläisiä koskettavista tärkeistä asioista. Jos teillä on
          hyviä ideoita, tai jos tunnette että asiat eivät mene niinkuin pitäisi, niin
          ottakaa minuun yhteyttä. Parhaiten se onnistuu faxaamalla minulle numeroon:
          7261035 

     Tarvitsen äänesi, muuten uusi tavoitteeni ei toteudu. 


Helsinki kaataa huvikseen metsää Nuuksiossa!

Luonto-Liitto aloittaa Etelä-Suomen metsäkampanjan

Helsingin kaupunki on aloittanut hakata metsää virkistysalueeksi kahden
aarniometsäalueen väliin. Luonto-Liiton metsäryhmän mielestä kaupungin metsätoimisto
tekee hakkuita vain koska heillä on työpulaa.

Metsäryhmän Olli Turusen mukaan ennen hakkuita Helsingin kaupunki tutki
asukkaittensa mielipiteitä metsänhoidosta. Asukkailta kysyttiin haluavatko he kauniita ja
mukavia metsiä. Luonnollisesti asukkaat vastasivat myöntävästi. Tästä metsätoimisto
päätteli, että kaupunkilaiset haluavat metsien olevan puistomaisia ja tasaisen tylsiä.

"Hyvin olisi voinut asukkailta kysyä, haluavatko he poistaa metsistä kaiken tämän
monimuotoisuuden", Turunen sanoo näyttäen kuvia mitä ihmeellisimmistä jäkälistä ja
hyönteisistä.

Hakattu alue on suojeluvarauksessa

Helsingin kaupungin mielestä ihmiset eivät voi käyttää aluetta virkistysalueena, ellei sitä
ole hakattu eli "hoidettu".

Alue, jota nyt on hakattu, sijaitsee lähellä Kaitalampea Vihdintien varrella. Se on Espoon
yleiskaavaluonnoksessa merkitty suojeluvaraukseen eli mahdolliseksi luonnonsuojelualueeksi, vaikkei alue ei
olekaan aarniometsää. Suojeluvarauksesta huolimatta Espoo antoi Helsingille luvan hakata alueella.

Etelä-Suomen metsistä suojeltuna muutama promille

Eri tutkijoiden esittämät suojelualueiden minimimäärät vaihtelevat 5-15 % välillä. Tällä hetkellä
suojelualueita on kuitenkin vain 0,4 %.

"Toisin päin asian kääntäen se on sama kuin että talousmetsäkäytössä 99,6 % Etelä-Suomen metsistä",
Turunen huomauttaa.

Metsäryhmä ehdottaa Natura 2000-ohjelmaa

Etelä-Suomen metsät ovat hyvinkin monimuotoisia, vaikka suojelukiistat yleensä liitetäänkin Pohjois-Suomen
metsiin.

"Metsäryhmä ei ehdota alueen liittämistä Nuuksion kansallispuistoon", Turunen sanoo. Sen sijaan
metsäryhmä ehdottaa alueen ottamista mukaan EU:n Natura 2000-ohjelmaan, jonka tarkoituksena on
muodostaa Eurooppaan luonnonsuojelualueiden verkosto.

Suomessa ohjelman toteuttaminen on pahasti jälkijunassa. Ohjelmaan liitetyt alueet ovat jäämässä irrallisiksi
saarekkeiksi, kuten niin monet muutkin suojelualueet.

"Sellaisissa paikoissa lajisto vain köyhtyy ajan mittaan", Turunen sanoo.

Hakkuita lykättävä inventoinnin ajaksi

                               Metsäryhmä vaatii nyt ympäristöministeriötä toimiin tilanteen
                               parantamiseksi. Nuuksion metsät olisi kartoitettava ja hakkuita lykättävä
                               esim. kahdella vuodella.

                               "Vaikka tämän alueen kampanja ei onnistuisi, on tämä kuitenkin hyvä
                               aloitus Etelä-Suomen metsiensuojelukeskustelulle", Luonto-Liiton
                               metsävastaava Olli Turunen sanoi hakkuita vastaan järjestetyssä
                               mielenosoituksessa 17. tammikuuta.



Rakennushallitus kaavailee Otaniemen maankäyttösuunnitelmassa Laajalahden luonnonsuojelualueen
suojavyöhykkeelle Laajarantaan ja Villa Elfvikin kalliometsään jopa kahdeksan kerroksisia
toimistorakennuksia. Rakennettaviksi tulevat alueet ovat nykyisin lintujen ahkerassa pesimis-ja
ravinnonhakukäytössä. Metsähallituksen osittain aarnialueeksi inventoimassa Villa Elfvikin kalliometsässä on
havaittu mm. vanhaa puustoa vaativia pöllöjä.

Pahin uhka suojelualueen tulevaisuudelle on kuitenkin Laajarannan ja Villa Elfvikin kalliometsän
suojametsävaikutuksen katoaminen. Nykyisin nämä alueet suojaavat linturikasta ruovikkoaluetta Kehä I:n
melulta ja saasteilta. Kaiken lisäksi Otaniemen maankäyttösuunnitelmassa Kehä I:n ja suojelualueen väliin on
merkitty vielä uusi Otaniemen ja Ruukinrannan välinen rinnakkaistie, joka toisi liikenteen melun ja muut
haitat entistä lähemmäs suojelualuetta. Suojelualuetta nykyisin isännöivä Metsähallitus onkin yhtynyt
ympäristöjärjestöjen näkemykseen alueen maankäytöstä ja vastustaa Otaniemen maankäyttösuunnitelman
toteuttamista. Sen asiantuntijoiden mukaan Otaniemen maankäyttösuunnitelman mukainen rakentaminen
tekisi tyhjäksi pyrkimykset Laajalahden suojelemiseksi. Sitäpaitsi Laajalahdelle suunniteltuja toimintoja
voitaisiin yhtä hyvin sijoittaa esimerkiksi läheisen Suur-Huopalahden alueelle, jonka jo valmis asemakaava
mahdollistaa niiden rakentamisen.

Laajalahden luonnonsuojelualue toimii valtakunnallisesti merkittävänä muuttolintujen levähdyspaikkana ja
suuri osa linnuista jää alueelle myös pesimään. Siellä on havaittu noin 240 lajia, joista noin 90 esiintyy
Suomessa harvinaisena. Luonnonarvojensa lisäksi alue on lintutorneineen ja luontopolkuineen tärkeä
virkistysalue lähiseudun asukkaille ja lintujen bongaajille. Alueen yhteydessä, Villa Elfvikissä, toimii Espoon
suosittu Ympäristövalistuskeskus. Tulevaisuudessa Laajalahden merkitys virkistysalueena tulee entisestään
kasvamaan, koska lähiseudun rakentamista tullaan joka tapauksessa tiivistämään. Esimerkiksi läheiseen
Etelä-Leppävaaraan rakennetaan parhaillaan tuhansia asuntoja käsittävää uutta asuinaluetta.

Vaikuta nyt tai vaikene iäksi

Rakentamissuunnitelmista huolimatta Laajalahden tilanne poikkeaa ratkaisevasti ainakin Espoossa yleisistä
"Puropuisto-kiistoista". Yleensähän rakentamishankkeita ruvetaan vastustamaan vasta kun taloja alkaa
nousta. Tällöin alueella on kuitenkin jo voimassa oleva asemakaava ja suojeleminen on kovin kallista puuhaa,
rakennusoikeus kun joudutaan lunastamaan kaupungille veronmaksajien rahoilla. Laajalahden kohdalla
oikea aika vaikuttaa onkin juuri nyt, kun alueen kaavoitusprosessi on meneillään. Jos Laajaranta ja Villa
Elfvikin kalliometsä osoitetaan suojeltaviksi tämän vuoden lopulla valtuustokäsittelyyn tulevassa Etelä-Espoon
yleiskaavassa, saadaan Laajalahti pelastettua täysin ilmaiseksi.

Ehkä juuri tämän takia myös Espoon kaupungin taholta on suhtauduttu harvinaisen positiivisesti alueen
suojeluun. Viime syksynä Tapiolan lukion Nuorten Ympäristöparlamentti-ryhmä luovutti Etelä-Espoon
yleiskaavaa valmistelevalle Espoon kaupunkisuunnittelulautakunnalle vetoomuksen, jossa Laajarantaa ja Villa
Elfvikin kalliometsää vaadittiin liitettäviksi suojelualueeseen. Kaupunkisuunnittelulautakunta kannatti
hieman yllättäen esitystämme ja merkitsi kiistanalaiset alueet suojeltaviksi Espoon
kaupunkirakenneselvityksessä, jonka pohjalta Etelä-Espoon yleiskaavaa parhaillaan suunnitellaan. Espoon
valtuusto taas on hyväksynyt yksimielisesti ponnen, jolla se velvoitti kaupunginhallituksen muuttamaan koko
Kehä I:n ja Laajalahden rannan välisen alueen suojelualueeksi. Kaupunginhallitus ei tosin ole tehnyt mitään
asian hyväksi. Se myös kumosi hiljattain kaupunkisuunnittelulautakunnan päätöksen ja palautti Laajalahden
selvitysalueeksi. Nyt Laajalahden kohtaloa sitten selvitellään seuraavat puoli vuotta ja sen jälkeen
vaikuttamisen mahdollisuudet heikkenevät rajusti.

Tapiolan Nuorten Ympäristöparlamentti-ryhmä onkin sittemmin yhteistyössä Espoon Nuorten
Ympäristönsuojelijoiden, Espoon Ympäristöyhdistyksen ja Otaniemen Ympäristöseuran kanssa käynnistänyt
nimienkeräyskampanjan Laajarannan ja Villa Elfvikin kalliometsän saamiseksi suojelun piiriin Etelä-Espoon
yleiskaavassa. Nimiä kerätään Espoossa pitkin kevättä ja kampanjan päätteeksi syksyllä nimet luovutetaan
valtuustolle. Ohjelmassa on myös valtuutetuille suunnattu kevätretki Laajalahdelle. Retki järjestetään
yhteistyössä Tapiolan Kokoomuksen kanssa, mikä kuvastaa hyvin kunnallispoliitikkojen positiivista
suhtautumista kampanjaan. Syksyllä taas on tarkoitus kirjelmöidä asiasta ympäristöministeriöön päin ja
selvitellä mahdollisuuksia vedota asiassa EU:n direktiiveihin. Jos olet vähänkin kiinnostunut toimimaan
Laajalahden suojelun parissa soittele allekirjoittaneelle numeroon 463 083.

Tänä keväänä ympäristöministeriö tekee päätöksen Espoon keskuspuistoon sijoitetusta Kilonväylän kaavasta,
joka on myös Kehä II:n ensimmäinen vaihe. Liikenneministeriö on päättänyt juhlistaa määrärahalamansa
päättymistä ja pistänyt haisemaan, sillä toteuttamistaan odottavat myös E 18-tie ja
Hämeenlinna-Tampere-moottoritie. Haistattelun tulokset tuntevat ensin paikalliset, teiden varteen jäävät
asukkaat, sitten kaikki suomalaiset, koska jaamme yhdessä vastuun kansainvälisten sopimusten rikkomisesta,
ja lopuksi koko maailma voimistuvan kasvihuoneilmiön muodossa.

Kansalaisjärjestöjen ja asukasyhdistysten kamppailu Kehä II:ta vastaan on ollut Etelä-Suomessa vertaansa
vailla. Tien suunnittelu aloitettiin jo 60-luvulla, ja vuodesta toiseen ovat uudet päättäjäpolvet suhtautuneet
siihen välinpitämättömästi itsestäänselvyytenä. Kun tietä viimeksi oltiin tosissaan rakentamassa vuonna 1992,
asukasyhdistykset ja kansalaisjärjestöt keräsivät 8500 nimeä Espoossa järjestettävän kansanäänestyksen
puolesta.

Kunnanvaltuusto ei kuitenkaan katsonut äänestystä tarpeelliseksi. Syksyllä 1995, kun tietä vastaan tehtiin
valituksia, ilmoitettiin yhden valituksen hinnaksi 500 markkaa. Syyksi kunnan virkamiehet sanoivat, että
"muutenhan kaikki saisivat valittaa". Kunnanvaltuusto ei myöskään laadi vastineita muiden kuin espoolaisten
tekemiin valituksiin, vaikka luulisi että kasvihuoneilmiö olisi espoolaisten lisäksi koko maailman ongelma.

Kehä II:n ensimmäinen vaihe maksaa 320 miljoonaa markkaa, eli keskimäärin 64 markan investointi
kasvihuoneilmiöön jokaiselta suomalaiselta, vaikka tietysti espoolaiset maksavat suurimman osan. Koko kehän
lopulliseksi hinnaksi on arvioitu 1,5 miljardia markkaa.

Tie-tenkin

Kehä II:sta ei ole koskaan tehty puolueetonta ympäristövaikutusten arviointi-menettelyä, joskin Tielaitos on
mainostustarkoituksessa valmistanut kaksi samalla sanahirviöllä nimettyä vihkosta joskus vuosikymmenen
alkupuolella. Näistä ensimmäisen vaiheen, eli kehän Länsiväylän ja Turuntien välisen osuuden arvioinnin
tehneet konsulttitoimistot ovat samat kuin ne, jotka ovat tehneet myös osuuden rakennussuunnitelmat. Toisen
vaiheen ympäristöselvitys toteaa hohdokkaasti, että tie "aiheuttaa ympäristö, melu- ja saastehaittoja". Silti
selvitykset väittävät kirkasotsaisesti, että esim. typenoksidipäästöt "0+-verkolla" olisivat vuonna 2010 jopa 30 %
suuremmat kuin liikennesuunnitelmassa, johon Kehä II sisältyisi. Näillä näkymin ilmeisesti myös "0+" eli
vaihtoehtoinen verkko toteutuu kehän lisäksi, sillä "kyllähän kaksi tietä aina yhden voittaa". 0+-verko tärkein
osa, Mankkaanlaakson-Turveradantie ei hävitä luonnonarvoja, ellei vanhaa Mankkaan kaatopaikkaa
sellaiseksi lasketa.

Sen sijaan Espoon keskuspuiston itäreuna, johon Kehä II:ta ollaan iskemässä, sisältää ainutlaatuista ja
ikivanhaa kulttuurimaisemaa, luonnonarvoiltaan merkittäviä lehtoja ja muinaismuistoalueen.

Vaikka jo pelkkä kehä on onnistuttu linjaamaan mahdollisimman tuhoisasti, pyritään alueelle luomaan
urbaania sykettä myös teollisuusalueen muodossa. Neljä uutta automarkettia ympäröidään eritasoliittymin,
joita on ensimmäisessä vaiheessa luvassa 10,7 kilometriä. Laajin risteys kattaa lähes neliökilometrin, sinnehän
voisi eksyä vaikka neljän akselin EU-rekalla!

On ryhdyttävä toimenpiteisiin

Tässä vaiheessa voin paljastaa, että monet espoolaiset kannattavat tiehanketta. Minusta he ovat
harhaanjohdettuja, mutta monilla heistä on hyvät syynsäkin. Hyvä syy ei minusta ole yksityisautoilun hitaus
ja hankaluus, sillä sehän on vain osoitus hyvästä kaupunkisuunnittelusta. Sen sijaan ympärivuorokautinen
liikennemelu asuinalueiden läpi kulkevilla teillä alkaisi varmasti puuduttaa minuakin. Kuitenkaan ongelmat
eivät ratkea siirtämällä niitä muualle.

Kehä II:n suunnitelma on vain yksi surullinen esimerkki siitä mystisestä mustasta spagetista, jonka
Tielaitoksen salaperäiset viisaat miehet voivat loihtia eteemme, jos emme pidä varaamme. Ennen kuin kaikki
Suomen tiehankkeita vastustavat tahot ovat yhtyneet, emme voi elää siinä kauniissa maailmassa, jossa
tieinsinöörit tekevät kolossaaliset konstruktionsa ainoastaan tietokoneelle.

Antti Rautiainen

Lähteet: Tielaitos: Kehä II:n rakentaminen välillä Länsiväylä (Kt 51) - Turuntie (Mt 118),
Ympäristövaikutukset (tiivistelmä), jatkolinjausten ympäristöselvityksen tiivistelmä ja epämääräinen määrä
Espoon kaupunginvaltuuston ja sen toimikuntien pöytäkirjoja ja
lausuntoja 


Koulu ekokuntoon!

Koulu on erinomainen paikka ympäristötekoihin. Koulu on kuin pienoisyhteiskunta, jossa toteutetut
menetelmät voivat olla hyvänä tai huonona esimerkkinä muille. Kouluissa nuorilla on ehkä paremmat
mahdollisuudet vaikuttaa kuin yhteiskunnassa: onhan suurin osa koulun käyttäjistä nuoria. Oppilaiden
ympäristötoiminta opettaa ryhmätyön ja yhteiskunnallisen toiminnan arvokasta taitoa.

Koulut ovat Suomen suurin työpaikka. Ympäristölle olisi helpotus, jos kaikki koulut pyrkisivät toimimaan
ympäristöystävällisesti! Useimmiten ympäristön huomioonottaminen säästää ajan myötä myös rahaa.
Nykyään koulut joutuvat kilpailemaan keskenään. Viihtyisän ekokoulun maine voi olla ratkaiseva tekijä, kun
nuori valitsee tulevaa opinahjoaan. Nämä seikat on hyvä muistaa, kun haluaa puhua koulun henkilökuntaa
mukaan ympäristökampanjaan.

Eih, taasko monisteita...
Paperinkulutuksen tarkkailu on helppo aloituskohde. Oppimateriaali monistetaan hämmästyttävän usein
yksipuoliseksi, kun ei viitsitä syöttää papereita toiseen kertaan kopiokoneeseen. Kaksipuolinen monistus
säästäisi ympäristön ja rahan (kopiointiin kuluu kymmeniä tuhansia markkoja) lisäksi myös oppilaiden
hermoja: mukana kannettava monistepino pienenee puolella. Itse tyrmistyin saadessani viime historian
kurssin materiaaliksi 160 yksipuolista sivua.

Koulussa syntyy paljon täysin kierrätyskelpoista paperijätettä. Joka luokassa tulisi olla paperinkeräysastia, jota
myös osataan käyttää. Erityisen tärkeää on saada paperi talteen atk-luokasta. Virheellisiin tulostuksiin menee
paljon paperia, jota voidaan käyttää uudelleen jo oman talon sisällä.

Onko pakkaus puoli ruokaa?
Koulun keittiöstä ja ruokalasta löytyy paljon tutkittavaa. Käytetäänkö sinun koulusi keittiössä parin desin
maitotölkkejä, vai peltilehmää, suurta maitosäiliötä? Entä onko voi tarjolla viheliäisissä napeissa vai reilun
kokoisissa pakkauksissa? Oma kouluni näyttää hoitavan pakkausasiat melko hyvin, mutta toisinaan sattuu
lipsahduksia: jälkiruoaksi tarjottiin ylimakeaa jugurttia puolentoista desilitran annospakkauksissa. Kannen
päällä oli erillinen rasia, josta vaaleanpunaisen sokerilitkunsa sekaan sai ripotella nonparelleja.

Miten koulun keittäjät ovat huomioineet kasvissyöjät - onko ruoka riittävän monipuolista? Silloin tällöin saa
kuulla, miten kasvisruoasta yksinkertaisesti nypitään lihapalat pois - toivottavasti moiset kertomukset ovat
vain urbaaneja legendoja.

Mikäli kohtuuetäisyydellä koulusta asuu joku maanviljelijä, voisi olla mahdollista hankkia esimerkiksi
juurekset sieltä sopuhintaan. Näin voisi olla mahdollista saada myös luomutuotteita, jotka muuten ovat yleensä
melko kalliita. Ehkäpä oppilaat voisivat käydä talkootöissä tilalla vaikkapa porkkanannostossa? Koulun
luontokerholaiset tai maa- ja metsätalouden opiskelijat voisivat myös hoitaa koulun omaa opetuspuutarhaa.
Pihaan kannattaa muutenkin kiinnittää huomiota.

Asfalttipiha on ankea, nurmikko työläs hoitaa. Jos koulun lähistöllä on metsää, pyytäkää biologianopettajaa
lähtemään jollakin tunnilla kanssanne tutustumaan sen asukkeihin.

Uraani halkeaa ja tuottaa lamppuun valkeaa...
Monet koulut ovat varsin iäkkäitä ja kehnossa kunnossa. Ikkunat ovat useimmiten vain kaksinkertaisia, ja
niiden eristeet surkeita. Talvipakkasella kylmä huokuu niistä sisään ja patterit paahtavat täysillä. Jo patterien
säädöillä voidaan säästää huomattava määrä energiaa. Luokan lämpötilaankin on syytä kiinnittää huomiota:
etenkin lopputunnista kaikilla on yleensä sietämättömän kuuma, kun paljon ihmisiä on ahtautuneena pieneen
tilaan. Välituntituuletus tulisi hoitaa mahdollisimman nopeasti, jottei lämpöä menisi turhaan hukkaan.

Lamput saattavat olla vanhentuneita ja välkkyä häiritsevästi. Säästölamppuihin investoiminen maksaa, mutta
ajan mittaan se myös säästää rahaa. Samoin on putkiremonttien laita: korjaukset maksavat, mutta niin
maksaa myös hukkaan vuotanut vesi. Omassa koulussani suihkut vuotivat, ja lopputuloksena oli, että koko
liikuntasali ja pukuhuoneet oli täysremontoitava. Olisi varmasti tullut halvemmaksi hoitaa eristeet ajoissa
kuntoon.

Syövyttävää, ärsyttää silmiä, myrkyllistä...
Tutkimusretki kemianluokan kaapille kertoo, minkä kaikkien haitallisten aineiden kanssa saatatte joutua
laboratoriossanne tekemisiin. Ympäristölle vaaralliset liuottimet ja muut kemikaalit voi yleensä korvata
vähemmän haitallisilla. Puhdistusaineita käytetään usein turhaan tai liian paljon - ilmankin tultaisiin
toimeen. Niissäkin on varaa valita, mieluiten ympäristömerkin saanut tuote. Ongelmajätteet on ehdottomasti
huolehdittava asialliseen käsittelyyn. Kaikkein kovimman luokan keinoja voidaan välttää, kun kaikki pitävät
yhdessä huolta, ettei koulu pääse ihan mahdottoman törkyiseen kuntoon.

Myös teknisen työn opetuksessa käytettäviin materiaaleihin on syytä tutustua. Ettehän työstä
sademetsäpuuta?

Ilmaista valistusmateriaalia, olkaa hyvä!
Opetusmateriaali ei välttämättä ole objektiivista. Mikäli opettaja käyttää tunnilla epäilyttävän yksipuolisten
lähteiden (esim. Taloudellinen Tietotoimisto, pankit, puolueet, metsä- ja kemianteollisuus) materiaalia, on
täysin oikeutettua vaatia, että käytetään myös ympäristönsuojelujärjestöjen tai -viranomaisten materiaalia.
Opetushallitus ei Suomessa enää tarkasta opetusmateriaalia, vaan opettaja voi valita sen itse. Tällä voi
tietenkin olla sekä hyviä että huonoja vaikutuksia.

Mielipiteisiin voi vaikuttaa itse pitämällä esimerkiksi mielenkiintoisia ympäristönsuojeluun liittyviä
päivänavauksia. Itsestäänselvyyksiä on syytä välttää, eikä saarnaamiseen ole syytä - siitä on enemmän
haittaa kuin hyötyä. Koulun seinille tai ilmoitustauluille voi kiinnittää (mieluiten luvan kanssa, sellainen
kannattaa kerjätä joltakin ympäristötietoiselta biologianopettajalta tai siltä hörhöltä, joka innostuu kaikista
oppilaiden ideoista) omia julisteita, tietoiskuja ja näyttelyitä vaihtelevista aiheista. Teemavuodet, -viikot ja
-päivät on hyvä pitää mielessä. Jos koululla on oma lehti, kannattaa ehdottomasti soluttautua sen
toimituskuntaan. Useimmiten aktiivisista kirjoittajista on huutava pula.

Tuumasta toimeen
Kaikkea tätä ja muutakin toteuttamaan tarvitaan joukko aktiivisia ihmisiä. Mikäli taloudellinen tilanne antaa
periksi, ympäristötoiminta voi tapahtua kerhon tai soveltavan kurssin puitteissa. Jos se ei ole mahdollista,
perustakaa kouluun oma ympäristöryhmä ja mainostakaa sitä hyvin, jotta saisitte mahdollisimman monta
oppilasta mukaan! Parhaimmillaan ekohenki voi vallata koko koulun. Tehkää yhteistyötä niin oppilas- kuin
opettajakunnankin kanssa. Kokemusten mukaan useimmat opettajat ovat myonteisiä ympäristöasioille,
vaikkeivät itse välttämättä olisi valmiita laittamaan tikkua ristiin asian hyväksi. Yrittäkää saada opettajat
huomioimaan ympäristöasiat omassa oppiaineessaan. Omalla yläasteellani kehitettiin ekomaikka-kilpailu,
joka toivottavasti sai edes muutamat opettajat hetkeksi ajattelemaan omaa ympäristöasennettaan.

Laatikaa kunnollinen toimintasuunnitelma ja pitäkää tavoitteenanne kattavaa ympäristötilintarkastusta. Kun
ympäristönsuojelu on koulussanne hyvässä mallissa, tiedottakaa siitä myös muille. Voitte kutsua paikallisen
lehden ihastelemaan saavutuksianne, järjestää omia tempauksia ja haastaa naapurikoulutkin
ympäristötoimintaan. Yhteistyössä lähikoulujen kanssa voitte saada aikaiseksi vaikka mitä...

Materiaalia: 

     ZAPP - koulun ympäristöopas (lähdekirja tähän juttuun) 
     Siilin Piikki - nuorten luonnonharrastuksen ja ympäristönsuojelun opas 
     erilaiset kierrätys- ja kompostointi- ja ympäristötoimintaoppaat


Luppi testasi pääkaupunkiseudun poliisit:
Espooseen mielenosoitukseen!

Vantaa
Vantaalla ei ilmeisesti kukaan ole koskaan järjestänyt mielenosoitusta. Sellaisen käsityksen ainakin saa
yrittäessään tehdä mielenosoitusilmoituksen Vantaan nimismiehentoimistoon, jossa asiasta tiedettiin yhtä
paljon kuin rakennusvirastossa lehmän lypsämisestä. Näin ainakin kävi, kun Luppi-lehden testiryhmä
näpytteli puhelimeensa numerotiedustelusta saamansa numeron. Väsyneeltä kuulostava naisääni vastasi.
Äänen väsyneisyys selittyy mahdollisesti sillä, että kello oli jo 15.50, eli kymmenen minuuttia virka-ajan
loppumista vaille. Nainen ei oikein tiennyt minne olisi puhelun yhdistänyt, ja arveli sen menevän
rikosilmoituksiin. Lähes kymmenen minuutin odottelun jälkeen edellistäkin väsyneempi miesääni vastasi ja
pyysi odottamaan hetkisen käydäkseen kysymässä, voiko hänelle tehdä mielenosoitusilmoituksen. Palattuaan
mies ilmoitti asian kuuluvan kansliaan ja ystävällisesti yhdistikin puhelun tuonne kansliaan. Kansliaankin piti
jonottaa puhelimella monia minuutteja.

Ilokseenhan siinä tosin odotteli, kun sai kuunnella jonotusääntä ja välillä miesääni sanoi "Oota vähä vielä".
Viimein sama miehen ääni sanoi, että ne on tainneet kansliasta jo lähteä. Kehoitti soittamaan huomenna
uudestaan. Kotiinhan ne tietysti olivat lähteneet - kello oli jo reilusti yli neljän. Oli kulunut odotellessa
virka-aika loppuun.

Espoo
Espoon nimismiespiiriin soitto tapahtui vielä Vantaatakin myöhemmin, jo neljän jälkeen. Puhelimeen vastaaja
tiesi heti minne yhdistää puhelun. Lyhyen odottelun jälkeen kansliassa vastattiin ja nainen kertoi ystävällisesti
miten mielenosoitusilmoitus tehdään: "Ilmoitukset tehdään meille viimeistään kuusi tuntia ennen
mielenosoitusta kirjallisesti tai suullisesti. Myös puhelimitse tehty ilmoitus kelpaa." Nainen sanoi
järjestyspoliisin tietävän tarkemmin mitä mielenosoituksessa voi tehdä ja mitä ei. Kertoi vielä voivansa
yhdistääkin sinne. Puhelu yhdistettiin poliisin hälytyskeskukseen, jossa nuorelta kuulostava mies antoi puhelun
vieressä olleelle komisaariolle. Komisaario olikin varsin mukava mies. Hän kertoi ystävällisen isällisesti kaikki
mielenosoituksia koskevat lain kiemurat ja antoi vielä käytännön neuvojakin.

Sanomalla "Kyllä Espoossa on mielenosoituksia järjestetty ennenkin" mies vahvisti epäilyksen siitä, että Espoon
poliisi on varsin kokenut mielenosoitusten hoidossa. Kaikkiin esitettyihin kysymyksiin saatiin selkeä ja
ystävällinen vastaus. Kaiken kaikkiaan Espoon osalta saatu palvelu oli sen tasoista, että siellä voisi järjestää
miekkarin vaikka joka viikko!

Helsinki
Pääkaupungissa puhelimeen kaksikielisesti vastaava nainen oli hyvin kylmänvirallinen ja yhdisti puhelun heti
oikeaan paikkaan. Kohtuullisen odottelun jälkeen asiallisestisuhtautuva, mutta epäystävällinen nainen kertoi
kaikki perusasiat mielenosoitusilmoituksen jättämisestä ja antoi vielä numeroita, joista voi kysellä eri asioista
tarkemmin. Hän oli oikea mallibyrokraatti - vastasi kysymyksiin kertomalla ei tahojen nimiä ja
puhelinnumeroita, mutta ei kertonut mitään ylimääräistä, saati sitten jotain hauskaa.

Epilogi
Ihmisille muodostuu käsitys poliisista lähinnä juuri tällaisten puheluiden perusteella, sillä vain harvat ovat
joutuneet poliisin retuuttamina putkaan. Sen, onko poliisikäsitys "kansalaista palveleva ystävä" vai "kaiken
pilaava natsikyttä", voivat nuo puhelimen toisessa päässä olevat ihmiset ratkaista. Tässä testitilanteessa
espoolaisten kanssa puhuminen oli niin nautinnollinen kokemus, ettei puhelinta olisi tehnyt mieli sulkea, kun
taas Vantaalla ei edes asiaa saannut hoidettua.

Tulokset

Espoon oma ympäristöparlamenttiryhmä!

Espoon Nuoret Ympäristönsuojelijat on kasaamassa Espooseen alueellista Nuorten
Ympäristöparlamentti-ryhmää. Ryhmän kautta tapahtumaan voivat osallistua myös ne nuoret, joiden omat
koulut eivät lähde mukaan.

Nuorten Ympäristöparlamentti-tapahtuman aikana 7.-8.10. sadattuhannet nuoret ympäri Eurooppaa
puuhailevat kahden koulupäivän ajan ympäristökysymysten parissa. Pienryhmiin jakaantuneina nuoret
tutkivat yhteiskunnan ja luonnon vuorovaikutusta, vertailevat kauppojen ja yritysten ympäristöystävällisyyttä
tai miettivät uusia ratkaisuja vaikkapa kaavoituksellisiin ongelmiin.

Toisen päivän erityisteemana on yhteiskunnallinen vaikuttaminen. Tapahtumassa syntyneet ideat eivät siis jää
koulun arkistoihin pölyttymään, vaan nuoret saavat itse vaikuttaa ajatustensa eteenpäinviemiseen esimerkiksi
palkitsemalla positiivisia esimerkkejä yritysmaailmasta, luovuttamalla vetoomuksia ja kirjoittamalla
yleisönosastoille. Koulujen edustajista koostuva keskuskonferenssi Heurekassa toteuttaa samaan aikaan omia
projektejaan valtakunnallisesta näkökulmasta ja seuraa mielenkiinnolla kouluilta tulevia raportteja.

Nuorten Ympäristöparlamentti on koulujen kautta järjestettävänä tapahtumana loistava kanava aktivoida
uusia ihmisiä toimimaan ympäristön puolesta. Koulujen pienryhmistä kehkeytyy helposti pysyviä
ympäristöryhmiä. Tämän vuoden Nuorten Ympäristöparlamentin ilmoittautumisaika on ikävä kyllä jo
umpeutunut, mutta mikään ei estä kouluasi ilmoittautua ensi vuoden tapahtumaan vaikka heti. Joten olkaa
aktiivisia ja jutelkaa aiheesta vaikka bilsan opettajalle.

Linkit auki kouluihin ja ympäristökeskukseen
Aina ei NYP kuitenkaan kolahda oman koulun kohdalla, vaikka itse olisikin innostunut. Juuri tällaisia
tapauksia varten ENY on perustamassa omaa NYP-ryhmäänsä. Sama ongelma esiintyy varmasti muuallakin
kuin Espoossa, joten tässä on hyvä vinkki myös muille Luonto-Liiton piireille, aluejärjestöille ja
ympäristöryhmille - perustakaa oma NYP-ryhmä! Lisätietoja "ENY:n mallista" voit kysellä allekirjoittaneelta.

ENY:n NYP-ryhmä ei toimi aivan samalla tavalla kuin koulujen pienryhmät. Ryhmän ydin on
aktiiviporukka, jolla on jo kokemusta niin NYP:istä kuin ympäristöryhmän organisoimisestakin. Tarkoitus ei
kuitenkaan ole perustaa sisäpiirin jutustelukerhoa, vaan toiminta suuntautuu rohkeasti ulos kouluihin ja
muualle yhteiskuntaan. Jo ennen tapahtumaa, pitkin syyskuuta, ryhmä tiedottaa kouluille olemassaolostaan,
kerää jäseniä niistä kouluista, jotka eivät osallistu NYP:iin ja tarjoaa apua tapahtuman organisoimisessa
NYP:iin osallistuville kouluille.

ENY:n NYP-ryhmä toimii myös yhdyssiteenä Espoon koulujen ja kunnan elinten sekä järjestöjen välillä.
Espoon ympäristökeskus tukee ryhmän toimintaa mm. modeemiyhteyksillä varustetun toimitilan muodossa ja
yhdessä ympäristökeskuksen kanssa ryhmä yrittää sopia kaupungin eri hallintosektoreille omat
NYP-vastaavat, joista se tiedottaa kouluille.

Uusien projektien ideariihi ja toteuttaja
Kyky toimia jo ennen varsinaisia NYP-päiviä antaa ENY:n NYP-ryhmälle tavallista paremmat edellytykset
toteuttaa pitempiaikaista valmistelua vaativia projekteja. Ideoita on jo tullut puroon uudestaan palaavaa
taimenkantaa esittelevän opastuskyltin pystyttämisestä aina Kirkkohallituksen ilmastokampanjaan
osallistumiseen asti. Yleisenä periaatteena on yhteistyöhakuisuus ja ulkopuolisten voimien aktivoiminen
ympäristötoimintaan. Esimerkiksi Monikonpuron taimenkyltin kohdalla on ajateltu pyytää läheistä
Leppävaaran McDonald'sia sponsoroimaan samaiselle sillalle roskis, johon Mäkin jätteiden olisi jatkossa
tarkoitus enimmäkseen päätyä. Nykyisin loppusijoituspaikkana toimii ikävän usein Monikonpuro.

Tämän vuoden europarlamentti- ja kunnallisvaaleja olisi sääli päästää menemään hyödyntämättä niitä
ympäristöasioiden esille tuomiseen poliittisessa keskustelussa. ENY:n NYP-ryhmä valmisteleekin
ympäristöaiheisen kunnallisvaalipaneelin järjestämistä ympäristövalistuskeskus Villa Elfvikiin. Paneeli
järjestetään Ympäristöparlamentin aikaan ja se onkin suunnattu ensisijaisesti Nuorten Ympäristöparlamentin
osallistujille. Tilaisuudesta lähetetään kutsut NYP:issä mukana oleville espoolaiskouluille ja Heurekan
keskuskonferenssista saapuu paikalle erityisesti puoluepolitiikkaa tutkiva Vaalivuosi 1996-työryhmä. Tule
sinäkin!

Koira juosta tassutti välissämme kun kävelimme kapeaa polkua syvemmälle metsään. Emme puhuneet
paljon, kuuntelimme vain metsän hiljaisuutta. Hiljaista tosiaan olikin, sillä syksy oli jo siinä vaiheessa, että
puiden lehdet olivat tippuneet alas ja jäätyneet - kuului vain vaimeaa ääntä askelten alla. Saavuimme
suolammelle, jonka pinta oli edellisenä yönä jäätynyt. Aurinko oli jo ehtinyt sulattaa jään lammen keskeltä,
mutta varjoisiin paikkoihin reunoille oli jäänyt vielä ohuen ohut jääkerros.

Suuntasin kameran yhteen heinään ja jätin muut utuisemmiksi taustalle. Tunsin kuinka kamera napsahti
käsissäni kun painoin laukaisinta. Ystäväni hoputti, ei jaksanut enää odotella kuvaustouhujani. Jatkoimme
kävelyämme ilman päämäärää - kummallakaan ei ollut karttaa mukana, mutta luotimme hyvään
suuntavaistoomme.

Matkalla ajattelin sitä, kuinka rakkaiksi jo tunnenkaan nämä metsät. Nuuksiossa olen aina retkeillyt, jo
kaukaisista luontokerhoajoista saakka. Mieleeni tuli sekin, että miksi niin harvat käyvät kuljeksimassa
metsässä, vaikkakin tätä ulkoilmailua pidetään hienona harrastuksena, ainakin rautatieasemalla kulkiessa
kaikki katsovat ihailevasti kun kulkee rinkka selässä metsävaatteissa.

Havahduin aatteistani, kun Jaakko sanoi tahtovansa pitää teetauon. Kiipesimme jylhälle kalliojyrkänteelle ja
avasimme termospullomme. Näkymä oli kerrassaan upea. Näimme kauas. Istuimme jyrkänteen reunalle,
ryystimme teetä ja puhuimme kaikenlaista, mitä nyt ystävän kanssa metsässä puhutaan. Koira lepäsi maassa
vierellä kuola kielellä katsellen eväitämme.

Siinä olisi voinut olla hyvin pitkään. Välillä soitimme huuliharppua ja puhuimme lisää kaikenlaista.
Jyrkänteen reunalla istumiseenkin jo tottui eikä siihen, että jalkojen alla oli melkeinpä kymmenen metriä
tyhjää, kiinnittänyt huomiota enää. Lopulta jatkoimme matkaa erään järven kautta bussipysäkille.

Retkemme johon kului melkein koko valoisa aika päivästä antoi valtavasti voimaa taas kaikkeen
opiskelu-uurastukseen.
No pöllöhän se. Nyt kun kevät alkaa olla käsillä pöllöt alkavat huudella
soidinhuutojaan kirkkaina alkuiltoina ennen keskiyötä, jolloin ääni kantaa
kauas. Jos sää on oivallinen, koiras voi huudella naarastaan jopa pelloilla tai
syrjäisillä pihoilla, kunhan vain paikka on tarpeeksi rauhassa muilta ääniltä.

Näin pääkaupunkiseudulla soidinkonsertti on kuitenkin parhaimmillaan
"kaupungin maaseudulla" eli Luukin, Nuuksion ja Sipoon metsissä.

Mutta mikä yössä huutaa juuri huu-huu? Se on huuhkaja, Suomen suurin
pöllö. Se läiskyttää myös usein suuria siipiään huudon päätteeksi. Muita
huomioitavia seikkoja ovat tummanruskea höyhenpuku ja aavemaisesti
kiiluvat keltaiset silmät. Sitä kuunnellessa voi tosiaan tuntea kuinka
kummitustarinat käyvät toteen, ainakin tunnelmaltaan.

Muita Etelä-Suomessa havaittavia pöllöjä ovat vaalea peltojen yllä viihtyvä
lehtopöllö ja muita pienempi helmipöllö. Helmipöllön ääni on muista selvästi
erottuva ns. puputus. Höyhenpuvusta voidaan huomioida valkoinen
helmipilkutus, josta pöllö onkin saanut nimensä. Jos onni oikein potkaisee
saattaa näkyä myös arka ja erittäin pikkuruinen varpuspöllö, mutta sen
havaitsemiseksi täytyy kyllä olla kaikkien tuulien edullisia.

Illan hämärä metsä keväisellä kirkkaalla säällä on jo yksinään niin mieltä lepuuttava paikka, että vaikka se
pöllö olisikin sinä iltana hiljaa, niin tuskin retki ystävien kanssa siitä huononee. Mutta onnea kannattaa auttaa
sään ja paikan valitsemisen lisäksi myös hiljaisuudella ja kärsivällisyydellä, sillä eihän se pöllö teidän tähtenne
huuda eikä melussa nokkaansa lotkauta.


Yrttiteen aineksina voi käyttää lukemattomia kasveja. Teeainesten keräämiseen pätevät samat pääsäännöt
kuin villivihanneksiinkin, mutta vanhemmatkin kasvit voivat kelvata. Itse teen voi valmistaa tuoreista,
kuivatuista tai nuudutetuista kasveista.

Tuoreita yrttejä käytettäessä tarvitset enemmän lehtiä. Huolellisesti ilmavassa paikassa kuivatut lehdet
säilyvät pidempään. Lehtien nuuduttaminen tuo niistä esiin uudenlaisia makuja, ja tee maistuu enemmän
"oikealle". Se käy näin: Hiero lehdet rikki käsiesi välissä ja pyörittele ne tiiviiksi palloiksi. Sullo pallot tiiviisti
lasipurkkiin ja laita lasipurkki pimeään paikkaan. Kun lehdet ovat muuttuneet kellanruskeiksi, levittele ne
kuivattaviksi. Kuivatuksen on syytä tapahtua nopeasti ilmavassa ja lämpimässä paikassa, jotta lehdet eivät
homehtuisi. Kuivattuina lehdet säilyttävät arominsa pitkään.

Apila: Niin puna-kuin valkoapilankukat voi käyttää hyvin tuoreena. Puna-apilateen uskotaan olevan hyvä
flunssalääke.

Kanerva: Kanervankukkatee on mieto ja vaaraton unilääke. Hunajan kanssa hyvä iltatee!

Kataja: Nuorien versojen neulasista saa tuoksuvaa teejuomaa. Muista kuitenkin, että pylväskataja on
Suomessa rauhoitettu, eikä puita saa muutenkaan vahingoittaa.

Koivu: Koivunlehtitee edistää munuaisten toimintaa, niin että sitä ei kannata juoda illalla, jos ei tahdo juosta
pissillä yöllä... Aamuteenä se on virkistävää.

Mansikka: Mansikanlehdet ovat hyvä yrttiteen mauste. Nuudutettuina niiden aromi tulee parhaimmin esiin.
Myös mansikankannoilla voi maustaa teen.

Mesiangervo: Hunajalle tuoksuvat lehdet sopivat mainiosti teehen. Mesiangervo on helpoin tunnistaa
heinäkuussa puhkeavista hyväntuoksuisista valkoisista kukinnoistaan.

Mustaviinimarja: Lehdet antavat teehen voimakkaan tuoksun. Vinkki: lehtiä voi käyttää myös
maustekurkkujen liemeen.

Mustikka: Pehmeänmakuinen teen lisuke.

Vadelma: Vadelmanlehdet saavat teen tuoksumaan hyvältä. Nuuduttaminen vaatii vähän työtä, koska lehdet
ovat kovia, mutta kannattaa.



    Unohtakaa kaikki klassiset, hyvää tarkoittavat, edistykselliset ja vapaamieliset vankilaelokuvat. James
 Cagney, Humphrey Bogart ja kaikki kovat kundit. GHOSTS...of the Civil Dead on kuin avoimien ovien päivä
                                          Helvetissä. 

     Modernin yhteiskunnan pyhä kolmiyhteys: TV, huumeet ja väkivalta

Central Industrial Prison - CIP - on moderni, huipputurvallinen `uuden sukupolven' vankila keskellä
aavikkoa. Se on tarkemmin määrittelemättömän myyttisen valtion vankilajärjestelmän kehittynein yksikkö. 

Elokuva alkaa lopusta. Viimeisin hyökyaalto siinä väkivallan tulvassa joka on ollut laitoksen vitsauksena jo
vuosia on pakottanut Hallinnon julistamaan vankilan - lockdown - poikkeustilaan. Vangit on lukittu
selleihinsä. Kaikki etuoikeudet on kumottu. Poikkeustilaan johtaneita syitä on asetettu selvittämään Komitea.
Elokuva palaa Komitean tavoin ajassa taaksepäin. Tutkien samoja tapahtumia. 

Elokuvan tapahtumapaikkana ovat CIP:n kolmea eri turvallisuustasoa edustavat itsenäiset yksiköt: Yleinen
osasto, riskivankien Eristysosasto ja Yksittäissäilytyksen rangaistussellit. Yleisen- ja Eristysosaston
`asutusyksiköt' on rakennettu perinteisten vankiloiden pitkien käytävien varrella sijaitsevista sellirivistöistä
poikkeavaan kolmiomuodostelmaan. Tämä antaa vartijoille mahdollisuuden tarkkailla kunkin yksikön
jokaista selliä yhdestä pisteestä. Turvallisuus- ja valvontateknologia on huippumodernia. Laitos on
malliesimerkki äärimmäisen tehokkaasta liikeyrityksestä. 

Sisustus on `tyylikästä' lentokenttien tai ostoskeskusten tapaan - värikoodit erottavat yksiköt toisistaan.
Hallitsevat värisävyt ovat lastentarhan-keltainen ja kylpyhuoneen-violetti. Vangit on puettu osaston mukaan
heleänsinisiin tai kirkkaanoransseihin asusteisiin. Selleissä ei ole kaltereita. Kovaäänisistä kuultavat
ystävälliset nauhoitetut tiedotteet kehräävät sensuellilla naisäänellä. Vartijat seuraavat tapahtumia lasisista
tarkkailukopeista ja valvontahuoneesta. Tämä on `uuden sukupolven' mukavuutta - "päämääränä
inhimillinen säilytys". 

Näitä laitoksia on rakennettu ns. sivistyneissä länsimaissa 80-luvun lopulta alkaen useita. Eräässä Uuden
Meksikon vankilassa soitetaan klassista huilumusiikkia ja vankeja on alettu kutsua `asiakkaiksi'. Nämä
uuden sukupolven vankilat on yleensä sijoitettu keskelle erämaita ja aavikoita, mutta niitä on jopa
suurkaupunkien keskustoissa: The Metropolitan Correctional Centre löytyy New Yorkin kaupungintalon
kupeesta. Toimistorakennuksen näköisen laitoksen arkkitehtuuriin ei sisälly minkäänlaisia vankilasta
muistuttavia elementtejä. Sen ikkunoista on näkymä kiireisille toimistokaduille - `hallinnollisia ongelmia'
aiheuttavat vangit tosin päätyvät pikaisesti tylympään ympäristöön. Savulasista muotoiltu aistikas
sisäänkäynti on suoraan vilkkaalle katukäytävälle. 

"Pintapuolisesti näyttää siltä kuin henkilökunta paneutuisi työhönsä aivan erityisellä huolella ja humaanilla
asenteella, mutta tässä ympäristössä se voi olla hyvinkin vierannuttavaa." sanoo John Hillcoat. "Kysymyksessä
on lähinnä psykologinen eikä niinkään fyysinen vapaudenriisto. Monet vangit kertoivat pitävänsä
epäkunnossa olevia vessoja tai torakoita tällaiseen huoliteltuun ympäristöön verrattuna pikkujuttuina; ne ovat
vain ulkoisia ongelmia. Henkisen, sisäisen itsenäisyyden menettäminen on paljon ahdistavampaa. Ennen
kaikki oli selkeämpää. Oli helppo nähdä kuka vihollinen oli ja mihin suunnata protestinsa. Tämä on paljon
salakavalampaa kontrollia - kaikki rajat on häivytetty."

Alkuun 


Pedon kidassa

GHOSTS...of the Civil Dead pohjautuu välillisesti Jack Henry Abbottin teokseen In the Belly of the Beast. Se
koostuu kirjeistä, joita Abbott kirjoitti Norman Mailerille taustamateriaaliksi tämän Gary Gilmorea
käsittelevään kirjaan The Executioners Song. Hillcoatia inspiroi kirjassa eniten sen rehtiys ja viha: 

"Sen tarinat moraalista ja murhasta olivat hyytäviä ja sävähdyttäviä. Se oli sisuksia kääntävä kokemus joka ei
jättänyt välinpitämättömäksi; oli mahdotonta olla huomaamatta sen elokuvallisia mahdollisuuksia", sanoo
Hillcoat, joka on ollut Abbotin kanssa kirjeenvaihdossa vuodesta 1984. 

Abbotin kirjalliset lahjat tekivät Maileriin sellaisen vaikutuksen, että tämä käytti vaikutusvaltaansa ja
edesauttoi Abbotia saamaan kirjansa julkaistuksi sekä hankkimaan armahduksen. Abbot vapautettiin. Hän
tappoi tarjoilijan New Yorkissa, ja joutui takaisin vankilaan. 

In The belly of the Beast käsittelee lähes koko elämänsä vankilassa viettäneen vangin arvomaailmaa: hänet on
laitostamalla ehdollistettu väkivaltaan. Vankila on ainoa maailma jonka hän tuntee, ja ulkomaailmaan
sopeutuminen on täysin mahdotonta. Kirja kertoo vangeista joille vankila on tappoon tähtäävä treenikämppä,
härkätaisteluareena tai gladiaattorisali. Taposta tulee lopullista valuuttaa kaikille asianosaisille. 

Alkuun 

Otteita elokuvasta Ghosts...of the Civil Dead:

"Pitkäaikainen eristäminen ilman kunnollista lääkitystä aiheuttaa psykoosin. Tiedätsä psykoosin? Se saa
aikaan ahdistuneen pedon. Tiedättekö te mitä te teette täällä? Teette näistä miehistä raivoja. Ja sinä päivänä
kun ne lähtee täältä, tuolla ulkona olevat ihmiset saa maksaa teidän kokeiluista. Muistakaa se!" 

"Vapaana ollessani olin niin raivoissani että pystyin tuskin puhumaan. Tapoin jonkun enkä edes tiennyt miksi.
Olen ajatellut sitä ja tajusin vihdoin että he halusivat sen tapahtuvan. He tiesivät mitä minä tulisin tekemään.
Minut oli treenattu siihen. Olin raivoissani, olin väkivaltainen. Tein homman niiden puolesta. Tuomittu
murhaaja tappaa taas - kirkuivat lehtiotsikot. Ja se artikkeli: Poliisi vaatii lisää valtaa. Minut kasvatettiin
luomaan pelkoa ja minä tein sen mitä minulta odotettiin. Sillä tavalla ne kontrolloivat meitä. Vitun ääliöt." 

Useista tositapahtumista yhdistelty GHOSTS...of the Civil Dead käsittelee väkivaltaisen ilmapiirin
manipuloivaa vaikutusta, sitä miten vankila edelleen rikollistaa vankeja - ja vartijoita. Cinéma verité kohtaa
spekulatiivisen fiktion; tuloksena on tutkielma sosiaalisesta kontrollista. Hillcoat ja English käyttävät vankilaa
vertauskuvana käsitellääkseen niitä eri tapoja - rikoksia, huumeita, tiedotusvälineitä - joilla yhteiskuntaa
manipuloidaan: 

"Toimintatavat eivät juurikaan poikkea toisistaan: vankilat eivät ole olemassa muusta maailmasta irrallaan.",
sanoo Evan English. 

Alkuun 

Vain unelmilla on siivet...

Perfektionistisesta lopputuloksesta huolimatta GHOSTS...of the Civil Dead maksoi vain 1,6 miljoonaa dollaria.
Vertailun vuoksi: elokuvan tekovuonna 1988 Englannin hallitus investoi 25 000 vankia majoittavaan
vankilalaitosten kaksivuotiseen uudistamisprojektiin 370 miljoonaa puntaa. Nykyisten suunnitelmien mukaan
Englantiin aiotaan rakentaa 26 uutta vankilaa 90-luvun puoliväliin mennessä, vankipaikkojen määrä kasvaa
40%, ja modernisaation kokonaisinvestoinnit nousevat 1 miljardiin puntaan. 

GHOSTS...of the Civil Dead -elokuvan nostattamassa keskustelussa on kiinnitetty huomiota länsimaissa
voimistuvaan mielipiteeseen, jonka mukaan yksityinen sektori voisi ottaa huolehtiakseen osan paisuvasta
vankilajärjestelmästä. The Sunday Times siteeraa sosiologi Waddy Williamsia, jonka mukaan "Vallitseva
suuntaus tähtää säilyttämiseen rangaistusmuotona, kontrolliin uudelleensopeuttamisen sijasta; yleisen
mielipiteen rauhoitamiseksi on luotu hirviö." Valvonnan automatisoituessa äärimmilleen vankien ja vartijoiden
suhde muuttuu niin epäinhimilliseksi, että vangit ovat vapautuessaan mitä todennäköisimmin psykologisesti
entistä vaarallisemmassa tilassa. 

Vankiloiden yksityistäminen on edennyt pisimmälle Tennesseessä, USA:ssa. Pricor oli siellä alan
pioneeriyhtiöitä. Kilpailu kiristyy: mukaan on tullut mm sijoitusyhtiö Rosehaughin ja turvallisuusfirma
Racal-Chubbin muodostama Contract Prisons. American Correction Corporationin takaa löytyvät suuret
rakennusyhtiöt Mowlem ja McAlpine, sekä Kentucky Fried Chicken -pikaruokaketju. 

Alkuun 

Hurjan joukon matka Helvettiin

GHOSTS...of the Civil Dead kuvattiin entisessä hallituksen lentokonetehtaassa Port Melbournessa. Kaikkia
kolmea eri turvallisuustasoja esittävät osastot rakennettiin sen jättimäisiin halleihin. Monet elokuvan tekijöistä
kokivat kuvauksia helvetillisinä, eivätkä mielellään muistele niitä. 

Evan English kertoo miten he rakensivat rakennuksen sisäänkäynnin yhteyteen - tilannetta keventääkseen -
15-metrisen kyltin TERVETULOA CENTRAL INDUSTRIALIIN: 

"Ensimmäisen kuvausviikon päättyessä kyltti oli hieman kärsinyt, kolmannen viikon lopulla se oli jo
hajoamaisillaan kappaleiksi, ja neljännellä viikolla siihen alkoi ilmaantua muita sanoja. Kaksi viikkoa
kuvausten jälkeen alkuperäisestä oli vain rippeet jäljellä ja kyltissä luki TERVETULOA HELVETTIIN. Tämän
elokuvan teko ei ollut helppoa." 

Elokuvan näyttelijäkaarti on melkoisen hurja joukko. Näyttelijävalinnat eivät ole järin 'oikeaoppisia', mutta
hyvin vaikuttavia. Hillcoat ja English käyttivät rooleissa useita ystäviään. Kuten Nick Cavea, jonka suoritus
psykopaatti-Maynardina on... koskettava. Suurin osa näyttelijöistä poimittiin kadulta tai nyrkkeilysaleilta
mieluummin kuin agentuureista. 90:stä näyttelijästä vain 20 oli ammattilaisia. 50 oli ollut vankilassa.
Sydneyläinen teatteriohjaaja Ian Watson treenasi näyttelijäryhmän kanssa 7 viikkoa ennen kuvauksia. 

Alkuun 

Vankila pakkomielteenä

Evan English kertoo miten he aloittivat projektin paneutumalla vankila- ja rikollisuuskirjallisuuteen: 

"Ideat alkoivat kehittyä ja saada muotoa. Muistan selvästi joitakin ystäviä, jotka hyvin latautunutta, mutta
varmaankin varsin naiivia keskustelua kuunneltuaan sanoivat: `Ole varovainen tämän kanssa. Se vielä
muuttaa sinua. Sinä muutut.' He tarkoittivat, että siitä tulisi minulle vielä pakkomielle." 

"Psyyken pimeälle puolelle siirtyminen ja vankilakokemukseen sukeltaminen oli uskomattoman provosoivaa -
perusteellisen provosoivaa läpi koko käsityskyvyn kirjon; filosofisesti, psykologisesti, moraalisesti, laillisesti, ja
loogisesti. Oli kohdattava kysymykset hyvästä ja pahasta, laista ja oikeudesta, rangaistuksesta, kivusta,
yhteiskunnasta, synnistä, taivaasta ja helvetistä. Se oli ajatuksia täynnä myrskyävä meri. Mutta oliko se
materiaalia elokuvaan tai kirjaan, yliopistoille ja kohteliaan älyköille keskusteluille?" 

"Lopulta vankilaksi eristetty inhimillinen siirtokunta, osoittautui juuri sopivaksi paikaksi esitellä
huomioitamme `vapaasta maailmasta'. Se oli sovelias poliittinen ja ekonominen malli yhteiskuntamme
organisaation ja rakenteen kuvaamiseen. Väitämme että vankila ja yhteiskunta muistuttavat toisiaan niin
järisyttävästi, että niitä voidaan sanoa samanlaisiksi - ja kuitenkin erilaisiksi - yhtä avoimiksi ja suojatuiksi:
mikä pitäisi nykyaikaisen kapitalistisen kulutusyhteiskunnan pyörät pyörimässä ellei kokonainen arsenaali
erilaisia sosiaalisen kontrollin menetelmiä olisi huolehtimassa siitä? Tämä elokuva on kuin nuo menetelmät ja
niiden äärimmäiset tehot esittelevä opas: informaation kontrolli; laki; arkkitehtuuri; värit; ruokavalio;
huumeet; televisio; tutkimus; poliisi; tiedotusvälineet; pelko." 

"Vankila tekee ihmisista patenttivarmasti huonompia. Yksi tämän elokuvan väitteistä on, että se saattaa olla
tarkoituksellista. Että rikollisena pidetyn yhteiskuntaluokan ylläpitäminen ja sen taipumusten kiihdyttäminen
vankiloissa on yhteiskunnan kannalta hyödyllistä. Se auttaa ylläpitämään luokkajärjestystä. Rikollisten pelko
oikeuttaa status quon säilyttämiseen tähtäävät yhteiskunnalliset kontrollivälineet, kuten poliisivoimat." 

Alkuun 

Taustatutkimukset

John Hillcoat ja Evan English sekä käsikirjoittaja Gene Conkie tutkivat elokuvan taustoja useita vuosia. He
vierailivat mm. 16 `uuden sukupolven' laitoksessa ympäri Amerikkaa, ja tutustuivat myös Illinoisin USP
Marion-nimiseen korkeimman turvaluokan vankilaan, jota kutsutaan myös uudeksi Alcatraziksi. 

"Marion on päätepysäkki. Siellä pidetään ns `Amerikan historian väkivaltaisimpia rikollisia'. Itseasiassa
tapasimme siellä paljon erittäin älykkäitä ja itseään ilmaisemaan kykeneviä ihmisiä joilla oli väkivaltaisia
taipumuksia, ja jotka eivät kyenneet sopeutumaan elämään laitoksissa. Prosessia kutsutaan `valikoivaksi
kyvyttömäksi tekemiseksi'; mahdolliset ongelmahahmot etsitään ja siirretään eristykseen. Siksi he päätyvät
Marioniin. Samalla sinne päätyvät erilaisten filosofisten tai henkisten alakulttuurien johtohahmot; sieltä löytyy
arjalainen veljeskunta, mustat muslimit, hindut, amerikan intiaanit, meksikolaisten mafia..." 

USP Marion on ollut `suljettu' vuodesta 1983. Vangit ovat teljettyinä selleihinsä 23 tuntia vuorokaudessa.
Heidät päästetään ulos vain käsiraudoissa ja kahleissa vartijajoukon saattelemana. Kun elokuvantekijät
kuulivat sulkemiseen johtaneista yksityiskohdista, he päätyivät siihen käsitykseen, että tapahtumia oli
johdateltu viranomaisten taholta suurempien määrärahojen ja auktoriteetin toivossa. 

USP Marionin ex-vanginvartija David Hale oli silminnäkijänä todistamassa tapahtumia jotka johtivat
sulkemiseen. Hänen shokeeraavat paljastuksensa tulivat olemaan elokuvan pohjana. Hänen kertomuksensa
voi kuulla myös elokuvan samannimisellä soundtrack-levyllä. Olosuhteiden kiristäminen johti USP
Marionissa siihen, että keskimäärin joka kolmas kuukausi tapahtui murha, jossa vanki tappoi toisen vangin.
Lopulta vakivallanteot suuntautuivat vartijoihin. Kahden vartijan kuoleman jälkeen USP Marion julistettiin
poikkeustilaan. GHOSTS...-elokuvan vartija Yalen hahmo on rakennettu David Halen kertomuksen pohjalta.
Halen koko tarinan voi lukea Jessamy Calkinin artikkelista `This is a Prison' Sky Magazinen maaliskuun
1983 numerosta. Vanki John Greschner varoitti amerikkalaisessa tv-dokumentissa USP Marionista: 

"En kadehdi teidän asemaanne tai yhteiskunnan asemaa, jos te koskaan joudutte tekemisiin näiden hirviöiden
kanssa jotka ryömivät ulos tästä tuhkasta." 

Levottomuuksia on esiintynyt useissa muissakin vankiloissa. Santa Fen vankilan 36-tuntisessa mellakassa
tapettiin 33 vankia vuonna 1981. Englannissa 1992 toimeenpannuissa tutkimuksissa todettiin, että joissakin
vankiloissa oli laajoja alueita joilla vartijat eivät uskaltaneet edes pistäytyä; vangit huolehtivat itse valojen
sammuttamisesta ja heilla oli jopa avaimia omiin selleihinsä. 

USP Marionin levottomuudet muistuttavat paljon australialaisen Jika Jikan, Victoria's Pentridge Prisonin
pahamaineisen riskiosaston tapahtumia vuonna 1987. Ironista kyllä juuri samaan aikaan kun GHOST...
-elokuvaa kuvattiin POrt Melbournessa kuoli Jika Jikassa seitsemän vankia kahdessa kuukaudessa. Yksi
väitettyyn huumeiden yliannostukseen, yksi hirttäytyen. Viisi vankia kuoli tulipalossa joka syttyi sen jälkeen
kun he olivat linnoittautuneet lukkojen taakse protestina epäinhimillistä kohtelua vastaan. Onnettomuudesta
selvinneen vangin mukaan väkivalta Jika Jikassa ei ollut sattumaa. Tapahtumia käsittelevät tutkimukset ovat
yhä kesken ja huippumoderni vankila on suljettu. 

"Kun minut lähetettiin Jikaan, olin kuullut psykologisista peleistä joita siellä harrastettiin. Olen psykologi ja
luulin selviäväni mistä hyvänsä viranomaisten harjoittamasta pelistä. Se paljastui kuitenkin pahemmaksi kuin
mitä olisin koskaan voinut kuvitella. Vaikka Jika oli alle kymmenen vuotta vanha vankila, mikään ei
näyttänyt koskaan oikein toimivan. Kuumaa vettä sai vain harvoin ja olin onnekas jos sain kuuman suihkun
edes kerran viikossa. Ilmanvaihtojärjestelmän termostaatti reistaili. Sellit olivat aina joko liian kuumia tai liian
kylmiä. Paineilmaovet eivät toisinaan auenneet ja taas täytyi viettää ylimääräistä aikaa sellissä. Samaiset ovet
sulkeutuivat joskus yht'äkkiä itsestään (ne toimivat kauko-ohjauksella vartijoiden kopista). Ne sulkeutuivat
sellaisella voimalla, että seurauksena oli usein katkenneita käsivarsia tai kylkiluita. Joka kerran kulkiessani
oven läpi pelkäsin. Pelko oli Jikan elämäntapa. Säännöt, menettelytavat ja henkilökunta saattoivat muuttua
päivittäin. Jokainen muutos oli uuden tuhon mahdollisuus. Jikan tunnelma oli kuin sotavyöhykkellä. Vankilan
johto oli niin huonoa, ettei se voinut olla vahinko. Niin huono johto oli pakosta huonoksi suunniteltu." John
Dixon-Jenkin, 6.9.1988 

Jika Jika suljettiin välittömästi tulipalojen jälkeen. Kuitenkin jo seuraavalla viikolla Victorian pääsyyttäjä Jim
Kennan vei lehdistön Barwoniin, missä hän ylpeänä paljasti ratkaisun ongelmaan - Uuden Sukupolven
Vankila, tismalleen samanlainen kuin elokuvassa GHOSTS...of the Civil Dead. 

Alkuun 

Ja samaan aikaan toisaalla...

Venetsian festivaalit, 1988. Samaan aikaan kun Martin Scorsesen Kristuksen viimeiset kiusaukset herätti
festivaalien virallisen kohun, joutui australialainen elokuvaohjaaja John Hillcoat pidätetyksi ja italialaisen
poliisin kuulusteluihin levitettyään elokuvan GHOSTS...of the Civil Dead julisteita Venetsian kaduille. Kuten
The Times asian määritteli 9.9.1988: "Ilmeisesti epäillään, että elokuva pyrkii kaatamaan auktoriteetit ja
poliisivoimat." 

"Just waiting it out. Time is on my side. I'm 26 now, and I'll be 26 when I leave here. Be it 40 years from
today." George Jackson/ Soledad Brother 

"GHOSTS...of the Civil Dead includes some of the most horrifying images ever shown on the screen. A
masterpiece in the order of Goya." -Time Out 

Alkuun 

GHOSTS...OF THE CIVIL DEAD
(Australia, 1988/90 min.)
Tuotantoyhtiö: Correctional Services Inc. 
Levitys: Outlaw Values Marketing/ Cinema Mondo
Ohjaus - John Hillcoat
Tuottaja - Evan English
Käsikirjoitus - Gene Conkie, Evan English, John Hillcoat, Nick Cave, Hugo Race
Kuvaus - Paul Goldman, Graham Wood
Leikkaus - Stewart Young
Ääni - Dean Gaven
Musiikki - Nick Cave, Blixa Bargeld, Mick Harvey
Lavastus - MacGregor Knox, Shane Aumont
Harjoitusten ohjaus - Ian Watson

Kyseessä on lähes kaikkien tekijöiden esikoiselokuva. English, Goldman ja Hillcoat ovat hankkineet alan
kokemuksensa tekemällä parikymmentä musiikkivideoiota varsin rämäkkään maailmanmaineeseen
nousseelle The Rich Kids -tuotantoyhtiölleen vuosina 1978 - 1988. Kiitetyt videot toimivat käyntikorttina
pitkien elokuvien tuotantokuvioihin.

Pääosissa:
Wenzil - Dave Field
- sydneyläisen teatterin kuumimpia nimiä, ensirooli.

Yale - Mike Bishop
- melbournelainen näyttelijä, näytteli kuvausten kuluessa Sweeney Todd The Barber-musikaalin pääroolia
iltaisin.

Grezner - Chris De Rose
- New Yorkin Pikku-Italiassa kasvanut amerikkalainen tv-tähti, josta tuli eläintensuojeluaktivisti `suoran
toiminnan' ryhmässä. Pidätetty useita kertoja. Näytellyt Charles Bronsonin kanssa, opiskellut Stella Adlerin
johdolla.

Maynard - Nick Cave
- katso eri artikkeli tässä julkaisussa

Lilly - Dave Mason
- sydneyläisen The Reels-yhtyeen laulaja, ensirooli.

Glover - Kevin Mackey
- opettaja, joka pidätettiin marihuanan hallussapidosta 60-luvulla ja on siitä lähtien kiertänyt vankiloita
opittuaan ensimmäisen tuomionsa aikana narkomaaniksi. Kirjoitti heroiinia käsittelevän bestsellerin The Cure
vankilassa ja salakuljetti tekstin sieltä ulos. Arvosanoja lakitieteissä ja taiteessa.

Robbins - Freddo Dierck
- freelancer

Waychek - Bogdan Koca
- opiskeli puolassa, voitti 3 peräkkäistä Puolan Oscaria, Wroclaw-palkintoa. Ohjannut, lavastanut ja
säveltänyt kymmeniä teatteritöitä Australiassa ja Puolassa.

Ruben - Vincent Gil
- Melbournen suurimpia tähtiä. Esitti Nightrideriä Mad Max I:ssä.

Painter - Steve Shears
- kuoli yllättäin pian kuvausten päätyttyä.

Posner - Tony Redford
- ex-poliisi, joka aikoinaan oli pidättänyt erään elokuvassa työskennelleen kollegan: seikka aiheutti hienoista
jännitystä kuvauspaikalla, mutta aikataulut sovitettiin siten, etteivät nämä kaksi koskaan kohdanneet toisiaan.

- Duke Koivisto/ Ghosts of the Civil Dead -käsiohjelma

Alkuun
Tetsuo II on erilainen elokuva todelliselta tekijältä, tekijältä, joka on kykenevä keksimään kaiken, luomaan
  omanlaisensa kameranliikkeet, omintakeisen kuvien leikkauksen, omat värinsä, oman mytologiansa, oman
                   kerrontatapansa. Tämä tekijä on keksinyt elokuvan toisen kerran. 
Mitä hän sanoo? Vain hän itse sen tietää. Tuntuu kuin hänen maailmassaan oikeat ihmiset kohtaisivat
loppunsa, henkilöt ovat koneiden, television, saasteiden ja atomivoimajätteiden mutanttilapsia. He ovat uusia
saastaisuuden jumalia...Uskon että tekijä maalaa kuvan nykymaailmastamme. Maailmasta, jossa jumaliksi
muuntuneet miehet kuolevat taistellen tietämättä missä on hyvä ja paha ja uhraten lastensa viattomuuden. 

Tervehdin tätä vapaata elokuvatekijää. Hän ei luovuta voivottelemaan nykypäivän elokuvantekijöiden tavoin
luomisen itsemääräämisoikeuden asteittaista katoamista; nämä valittajat kun harvemman kerran kuvaavat
sitä mitä todella haluavat ja he jäävät markkinoiden vulgaarien lakien vaatimusten jyräämiksi...päinvastoin,
ystävämme kuvaa vapauttavasti elävään kokonaisuuteen sitoutuvia yksityiskohtia, ja oletan että hän tekee
elokuvaa myös taistellakseen kuolemaa vastaan... Hän tekee elokuvaa joka aina haluaisin nähdä ja jota ei
kohtaa missään teatterissa... Hän luo ilman lipunmyyntiluukun näkökulmaa, joka muuntaa muut tekijät
halveksituiksi veijareiksi. Hänen kuvansa osaavat vaikertaa, karjua ja laulaa runouden lailla...Hänen
runsaudessaan voi nähdä elokuvan joka ei tavoittele mitään, jolla ei ole ilmeistä loppua, joka ei antaudu
minkään asian käyntikortiksi. Itsenäinen pyyteetön teko tekijältä, joka ei yllättävällä teknisellä taidollaan juuri
pysähdy hengähtämään - ja me hengitämme uppoamalla puhtaan elokuvan mysteerisiin kuvavirtoihin. Sen
fantasia on todempaa kuin todellisuus. 
Moottoriurheilusta on vuosikymmenten saatossa tullut suomalaisille rakas vauhdin ja jännityksen
kuningaslaji. Sen suosio on menestysten myötä kasvanut ennennäkemättömiin mittasuhteisiin myös
Suomessa. Gallup markkinatutkimuksen vuonna 1994 tekemän tutkimuksen mukaan jopa 52 %
suomalaisista eli 2,6 miljoonaa kansalaista seuraa moottoriurheilua. 
TYÖRYHMÄ POHTII VALTION ROOLIA HELSINGIN
        KULTTUURIKAUPUNKIHANKKEEN TOTEUTTAMISESSA

        Opetusministeriö on asettanut työryhmän, jonka tehtävänä on valmistella ehdotukset valtion
        osallistumisesta Helsinki - Euroopan kulttuurikaupunki 2000 -hankkeen rahoitukseen ja
        hallintoon. Lisäksi työryhmä valmistelee mahdollisia muita ehdotuksia, jotka liittyvät valtion rooliin
        kulttuurikaupunkihankkeen toteuttamisessa. 

        Työryhmän puheenjohtajana toimii kulttuuriministeri Claes Andersson ja varapuheenjohtajana
        opetusministeriön kansliapäällikkö Vilho Hirvi. Työryhmän muut jäsenet ovat:
        ympäristöministeriön kansliapäällikkö Sirkka Hautojärvi, liikenneministeriön kansliapäällikkö
        Juhani Korpela, valtiosihteeri Raimo Sailas valtiovarainministeriöstä, valtiosihteeri Jukka
        Valtasaari ulkoasiainministeriöstä, apulaiskaupunginjohtaja Antti Viinikka Helsingin
        kaupunginkansliasta sekä kauppa- ja teollisuusministeriön kansliapäällikkö Matti Vuoria.
        Työryhmän sihteeristön muodostavat neuvotteleva virkamies Risto Kivelä, kulttuuriasiainneuvos
        Hannele Koivunen ja ylitarkastaja Marja Pulkkinen opetusministeriöstä, budjettineuvos Arto
        Merimaa valtiovarainministeriöstä sekä pysyväksi asiantuntijaksi nimetty Helsingin
        kulttuurikaupunkihankkeen johtaja Georg Dolivo.

        Työryhmän tulee saada ehdotuksensa valmiiksi helmikuun -97 loppuun mennessä. 

        GEORG DOLIVO JOHTAMAAN HELSINGIN
        KULTTUURIPÄÄKAUPUNKIHANKETTA

        Helsingin kulttuuripääkaupunkihankkeen toteutuksesta vastaavaksi johtajaksi on valittu Georg
        Dolivo 16. elokuuta alkaen. Dolivo työskentelee toistaiseksi Helsingin kaupunginkanslian alaisena ja
        siirtyy myöhemmin perustettavan, Helsingin kulttuuripääkaupunkivuotta 2000 toteuttavan
        organisaation palvelukseen. Uuteen tehtäväänsä Dolivo tuli Svenska Teaternin johtajan pallilta.

        VUODEN 2000 EUROOPAN KULTTUURIKAUPUNKIEN YHTEISTÄ
        TOIMINTAPOLITIIKKAA KOSKEVA SOPIMUS ALLEKIRJOITETTU

        Vuoden 2000 Euroopan kulttuurikaupunkien edustajat allekirjoittivat 6. syyskuuta yhteistä
        toimintapolitiikkaa koskevan sopimuksen. Euroopan unionin kulttuuriministerineuvosto myönsi
        kokouksessaan 20.11.1995 vuoden 2000 Euroopan kulttuurikaupunkiaseman yhdeksälle
        kaupungille Euroopan eri puolilla. Helsinki tulee toteuttamaan vuotensa teemalla Tieto, teknologia
        ja tulevaisuus. Yhdeksän kaupungin teemat ovat seuraavat: 
the Year 2000" sekä yhteistä tunnusta, jonka on suunnitellut espanjalainen Daniel Nebot.
        Kaupungit perustavat yhdessä oikeustoimikelpoisen yhteisön. Sihteeristö sijoitetaan Brysseliin ja se
        toimii kiinteässä yhteydessä pysyviin vastuuhenkilöihin kussakin kaupungissa. Hankkeen
        puheenjohtajuus on kiertävä neljän kuukauden jaksoin. Helsingillä on puheenjohtajuus vuoden
        1996 loppuun.

        Kulttuurikaupunkien tavoitteena on tuottaa ja toteuttaa kukin tahollaan ja yhdessä monipuolisia
        hankkeita, joita kierrätetään toisissa kulttuurikaupungeissa. Lisäksi toteutetaan
        kulttuuritoimintoja koskevia kehittämishankkeita pysyvien rakennemuutosten ja kansalaisia
        aktivoivien sekä kansalaisdemokratiaa tukevien uudistusten
aikaansaamiseksi. 

lisäsuojelua

               Sekä Joutsan että Luhangan kunta ovat ottaneet voimakkaan kielteisen kannan Suomen
               ympäristäkeskuksen kallionsuojeluohjelmaan. Leivonmäen kunnassa ei ole asiaa vielä käsitelty,
               mutta on odotettavissa, ettei Leivonmäelläkään taputeta käsiä uusille suojelusuunnitelmille. Joutsan
               kunnanhallitus katsoi maanantaisessa kokouksessaan, ettei uusia suojeluhankkeita tule aloittaa,
               elleivät maanomistajat itse halua kallioitaan suojella.

               Luonnon- ja maisemansuojelun kannalta arvokkaista kallioalueista on laadittu Keski-Suomessa
               selvitys, joka on nyt lausuntokierroksella. Selvitys perustuu vuonna 1989 aloitettuun
               valtakunnalliseen inventointiin.

               Ympäristäkeskuksen lausuntopyynnässä todetaan, että selvitys "muodostaa tärkeän lähtäkohdan
               arvioitaessa maa-aineslain mukaisen lupakäsittelyn yhteydessä kallioiden suojelullista
               merkitystä". Toisin sanoen suojeluohjelmaan otettavilta kallioalueilta ei jatkossa sallittane
               maa-ainesten ottoa. Muista suojelurajoituksista ei tässä vaiheessa ole vielä tietoa.

               Keski-Suomesta on selvitykseen otettu mukaan 93 kallioaluetta, jotka sijaitsevat lähinnä eteläisessä
               ja itäisessä Keski-Suomessa. Joutsasta on mukana kaksi aluetta, Leivonmäeltä neljä ja Luhangasta
               peräti yhdeksän.

Tuhosi mehiläispesät Tommolassa

                                      Karhu liikkeellä
                                        Etu-Ikolassa

               Karhu tuhosi viime viikolla Etu-Ikolan Tommolan tilalta neljänä yönä
               kuusi mehiläispesää. Karhun tihutyöt havaittiin ensimmäisen kerran
               maanantaina ja sen jälkeen se kävi pesillä vielä kolmena yönä. Tiistaina
               karhua odotelleet miehet olivat saaneet otsosta jo näköhavainnonkin,
               mutta tuolloin eläin livahti karkuun.

               Lauantaina Etu-Ikolassa organisoitiin karhujahti, johon osallistui 29
               miestä ja kaksi koiraa Joutsasta, Leivonmäeltä ja Toivakasta. Karhu oli
               kuitenkin siirtynyt Tommolan läheisyydestä Etu-Ikolan koulun taakse.
               Kulmalan tilaa isännöivä Antero Utter havaitsi lauantaina tilan
               perunapellolla karhun jäljet.

                Karhujahti on meille tietysti vähän opettelua, kun kellään ei ole
               hommasta kokemusta, kertoi jahtia organisoinut Pentti Halttunen.

               Halttunen arveli, että hirvijahdin alettua karhuistakin saadaan paremmin
               havaintoja.

Angesselän kylä on hyvä esimerkki sellaisesta omatoimisuudesta, jota
               POMO-hankkeillakin halutaan herätellä. Kylällä ryhdyttiin loppukesästä
               rakentamaan retkeilykotaa kyläkoulun läheisyyteen. Idea kodasta oli
               syntynyt jo kauan ennen kuin POMOsta oli edes tietoa. Kota palvelee sekä
               Angesselän koulua, viereisellä kansanhiihtoladulla kulkevia kuntoilijoita
               että muitakin retkeilijäitä. Kunta on tukenut hanketta 1.500 markalla ja
               POMO-rahoitusta toivotaan saatavan 4.030 markkaa. Suuri osa
               kyläläisten omasta panoksesta koostuu talkootyästä. Kuvassa
               kylätoimikuntaa ja kyläläisiä ensi lauantaina vihittävän kodan äärellä
               vasemmalta Seppo Soilu, Salme Soilu, Pirjo Soilu, Sylvi Lyytinen, Raija
               Ritavehmas-Tuominen, Teuvo Kuitunen, Pauli Mäkinen, Eero Rellman
               ja Seppo Pänkäläinen.

     Voit tilata Keskuskauppakamarintiedotuksesta haluamasi Kauppakamarilehden numerot tai
     vuosikerran.Irtonumero maksaa 25,- + postikulut, vuosikerta 250 markkaa.

     Kauppakamarilehti 5/97 Elokuu 

          Pääkirjoitus: Euroopan unioni laajenee - uudistuminen välttämätöntä 
          Toimitusjohtaja Kari Jalas: Keskuskauppakamarin EU-huippuosaaminen koituu jäsenten
          eduksi 
          Juhani Erma: Paikallisia pörssejä tarvitaan vielä pitkään 
          SAK:n Pekka Ahmavaara: Tasavertaisuus paikallisen sopimisen perusehto 
          Antti Neimala: Osakeyhtiölain muutokset voimaan 1.9.1997 

     Kauppakamarilehti 4/97 Toukokuu 

          Pääkirjoitus: Ongelmia edessä, voittoja takana 
          Raimo Sailas: Elinkeinokeskusten tehokkuus jää nähtäväksi 
          Matti Vuoria: Laajempi yksityistäminen ajankohtaista 
          Elinkeinokeskukset: Johtajat aloittavat täynnä intoa ja ideoita 
          Kalevi Hemilä: Suomen maataloudella hyvä tulevaisuus 

     Kauppakamarilehti 3/97 Huhtikuu 

          Pääkirjoitus: Vientiä edistettävä 
          Esko Aho: pk-yrityksille oma työehtosopimusmalli 
          Nato jakaa yritysjohtajat kahteen leiriin (Kauppakamarilehden kysely) 
          Antti Kalliomäki: Ydinenergia säilyy vaihtoehtona 
          Moottoritie sitoo Lahden Helsinkiin 

     Kauppakamarilehti 2/97 Maaliskuu

          Pääkirjoitus: Vielä haasteita jäljellä verotuksessa
          Suomelle varattu tietoliikenneosaajan rooli tulevaisuuden EU:ssa, Emu ryhmittää Euroopan
          teollisuuden uudelleen
          Pääjohtaja Jere Lahti: Ruoan arvonlisäveroa alennettava
          Suomeen puuhataan yrityskauppavalvontaa
          Arkipäivän hidas hivuttaminen ei kiinnosta poliitikkoja Virossa

     Kauppakamarilehti 1/97 Helmikuu

          Pääkirjoitus: Tervettä kilpailua ja kilpailukykyä
          Liikenneministeri Tuula Linnainmaan mielestä E18-projekti on edennyt hyvin, Lahdentien
          rahoitusmallia ei käytetä
          Britit pelkäävät rahaliiton vievän itsenäisyyden
          Yritysten euro-seminaareista eväitä käytännön Emu-valmistautumiseen
          Logistinen ketju karahtamassa karille. Nousevatko väylämaksut?

     Kauppakamarilehti 8/96 Marraskuu

          Pääkirjoitus: Aluehallintouudistuksella tehoa
          Yritysjohtajakysely 2/96: Verokevennykset kohdistettava tuloverotukseen
          Suomalaisyrityksistä tehty ennakkotapauksia Virossa
          Euroedustajat korostavat Euroopan markkinoiden merkitystä
          Investoinnit yhä kasvun moottori

     Kauppakamarilehti 7/96 Lokakuu

          Pääkirjoitus: Palvelut tie kasvuun
          Kansliapäällikkö Matti Vuoria: Palveluala nostetaan teollisuuden rinnalle
          Pääjohtaja Krister Ahlström: ERM-kytkentä tehtiin oikeaan kurssiin
          Metsäteollisuus ry:n Matti Korhonen: Elämä jatkuu myös EMUssa
          Pienyritysten verotus muuttuu 

     Kauppakamarilehti 6/96 Syyskuu

          Pääkirjoitus: Kotona Euroopassa
          Valtiovarainministeri Niinistö: Poistouudistus voidaan nähdä osana isompaa kokonaisuutta
          Kunnallisvaaleissa pulaa yrittäjistä
          Uudistettu osakeyhtiölaki voimaan ensi vuonna
          Yrityksiin kohdistuva rikollisuus

     Kauppakamarilehti 5/96 Elokuu

          Pääkirjoitus: Hallituksella vaatimattomat tavoitteet
          Ministeri Norrback: Ahvenanmaasta on hyötyä Suomelle
          Professori Pekka Sutela: Epävarmuus jatkuu Venäjällä
          KKK: Sisämarkkinoiden kaupan esteille palautejärjestelmä
          Tohtori Leenamaija Otala: Oppimisessa tärkeintä tavoitteisiin sitoutuminen

     Kauppakamarilehti 4/96 Toukokuu

          Pääkirjoitus: Lainsäädäntö on elämää, ei teoriaa - taloudelliset vaikutukset selvitettävä 
          TT:n Arto Ojala: Työeläkevaroja sijoitettava vuokra-asuntojen tuotantoon 
          Verohallituksen pääjohtaja Jukka Tammi: Verotus ei kevene tällä vuosituhannella 
          Helsingin kauppaoppilaitoksen johtokunnan puheenjohtaja Ulla Partanen:
          Ammattikorkeakoulu on unohtanut elinkeinoelämän 
          Ylijohtaja Paavo Pirttimäki: EU-rahastoista tukea
yrityksille



      Suomen Suoramainonta Oy:n toimilupahakemus

      Liikenneministeriö on kirjeellään 1.9.1997 pyytänyt Keskuskauppakamarilta lausuntoa Suomen
      Suoramainonta Oy:n toimilupahakemuksen johdosta. Keskuskauppakamari esittää asiasta
      lausuntonaan kunnioittaen seuraavan.

      Keskuskauppakamari korostaa aluksi, että postitoimintaluvan myöntämiseen on sovellettava
      oikeusharkintaa. Postitoimintalain 3 §:n perusteella lupaehtojen muuttaminen on mahdollista,
      mikäli siihen on olemassa lain tarkoituksen kannalta perusteltu aihe tai luvanhaltija suostuu
      muutoksiin. Keskuskauppakamari katsoo, että luvanhaltijan pyytäessä lupaehtojen muuttamista
      pyyntöön on suostuttava, ellei se ole omiaan aiheuttamaan postitoiminnan kokonaisuudelle
      olennaista haittaa ja ellei hakijan vakavaraisuutta sekä kykyä hoitaa muutettujen lupaehtojen
      mukaista säännöllistä postitoimintaa ole perusteltua aihetta epäillä.

      Keskuskauppakamari toteaa, että sen ei ole mahdollista ottaa kantaa hakijan vakavaraisuuteen
      ottaen huomioon, ettei Keskuskauppakamarille ole toimitettu toimilupahakemuksen liitteitä.
      Hakijan vakavaraisuuden voidaan ajatella olevan osoitettu jo sillä, että hakija on saanut
      aikaisemmin valtioneuvostolta myönteisen lupapäätöksen. Sellaisia olosuhteita, jotka
      edellyttäisivät hakijan nykyisen vakavaraisuuden epäilemistä, ei ole Keskuskauppakamarin
      tiedossa. 

      Mitä tulee postitoiminnan kokonaisuudelle aiheutuvaan haittaan, Keskuskauppakamari toteaa,
      että juuri tehtyjen lainmuutosten jälkeen ei voitane mitenkään katsoa hakijan esittämien
      lupaehtojen muutosten vahingoittavan postitoiminnan kokonaisuutta. Postitoimintamaksu
      säädettiin ja maksun porrastus suoritettiin nimenomaisesti sen vuoksi, että haluttiin turvata
      postitoiminnan kokonaisuus koko maassa kohtuullisin ehdoin. Maksujärjestelmän katsottiin
      poistavan "kermankuorintauhan" hyvin tehokkaasti. 

      Jos hakija haluaa toiminta-aluettaan nyt laajennettavan siten, että sillä olisi vaikutusta hakijan
      maksaman postitoimintamaksun tasoon, lupamaksujärjestelmä osoittaisi tehokkuutensa. Hakija
      olisi pakotettu toimimaan aiemmin kaavailemaansa toiminta-aluetta laajemmalla
      maantieteellisellä alueella, jotta hakijan ei tarvitsisi suorittaa mielestään kohtuuttoman suuruista
      maksua. 

      Edellä olevilla perusteilla Keskuskauppakamari puoltaa lupaehtojen muutoshakemuksen nopeata
      käsittelyä ja hyväksymistä. Keskuskauppakamarin tiedossa ei ole mitään perusteita hakemuksen
      hylkäämiseksi joko kokonaan tai osittain. Hakijan kannalta on välttämätöntä saada asia
      ratkaistuksi mahdollisimman nopeasti ottaen huomioon, että toiminnan aloittamiseen
      valmistautuminen on jo aiheuttanut runsaasti kustannuksia ja että lupahakemuksen käsittely vei
      ensimmäisessä vaiheessa kohtuuttoman pitkään. Asian käsittelyllä on myös tärkeä
      periaatteellinen merkitys postitoiminnan kilpailun kannalta. 

      KESKUSKAUPPAKAMARI

      Rahoitustarkastukselle 

      Rahoitustarkastuksen toimenpidemaksut

      Rahoitustarkastus on pyytänyt kirjeellään 3.7.1997 Keskuskauppakamarilta lausuntoa
      Rahoitustarkastuksen toimenpidemaksuista. Lausuntonaan Keskuskauppakamari esittää
      kunnioittaen seuraavan.

      1) Rahoitustarkastuksen kustannusten kattaminen toimenpidemaksuin

      Yrityksiltä saadun palautteen perusteella voidaan pitää sinänsä oikeana yleistä periaatetta, jonka
      mukaisesti toimenpiteiden kustannukset katettaisiin oikein mitoitetuin ja kohdennetuin
      toimenpidemaksuin. Käytännössä järjestelmää on kuitenkin vaikeaa tai jopa mahdotonta
      rakentaa sellaiseksi, että mainitut tavoitteet voitaisiin saavuttaa. Yritysten kannalta suurin
      ongelma toimenpidemaksupohjaisessa järjestelmässä on, että sitä on vaikea ymmärtää ja hallita
      riittävästi. Jos ja kun toimenpidemaksujen osuus kokonaisuudesta ei kuitenkaan ole kovin
      merkittävä, järjestelmää ei ole syytä lähteä muuttamaan ainakaan nykyistä
      monimutkaisemmaksi. Jos toimenpidemaksujen perimistä laajennetaan, sen tulee todella alentaa
      vastaavasti valvontamaksujen määrää.

      2) Toimenpidemaksujen laajuus ja kohdentaminen

      Yleisesti ottaen toimenpidemaksukäytännön laajentamiseen on suhtauduttava varauksellisesti
      yllämainituista tekijöistä johtuen. Nykyiseen hinnastoon ja siinä omaksuttuun veloitusjakaumaan
      ei ole aiheellista tehdä merkittäviä rakenteellisia muutoksia.

      3) Toimenpidemaksujen perusteet

      Viittaamme ylläoleviin vastauksiin.

      4) Toimenpiteiden erillishinnoittelu vs. hintaluokkahinnoittelu

      Rahoitustarkastuksen "suoritteet" ovat sen luontoisia, että kovin hienojakoinen jaottelu ja
      erillishinnoittelu ei ole mielekästä. Tarkka erittely ja erillishinnoittelu ovat omiaan johtamaan
      mutkikkaaseen ja hankalaan sekä vaikeasti hallittavaan ja ylläpidettävään järjestelmään.

      5) Tiedonsaanti järjestelmästä

      Tiedonsaanti on järjestettävä tiedottamalla periaatteista ja hinnoista riittävästi suoraan
      valvottaville.

      KESKUSKAUPPAKAMARI
      Kari Jalas
      toimitusjohtaja

                      
KONEELLISTEN TIETOVÄLINEIDEN HYVÄKSIKÄYTTÖ KIRJANPIDOSSA 

      Kauppa- ja teollisuusministeriö on kirjeellään 24.7.1997 pyytänyt Keskuskauppakamarilta
      lausuntoa päätösluonnoksesta kauppa- ja teollisuusministeriön määräykseksi tietokoneella
      hoidetusta kirjanpidosta. Keskuskauppakamari esittää lausuntonaan kunnioittavasti seuraavan.

      Päätösehdotusta on muutettu rakenteellisesti ja sisällöllisesti oikeaan suuntaan, ja turhaa
      päällekkäisyyttä määräysten ja kirjanpitolaissa säänneltävien säännösten välillä on poistettu.
      Päätösehdotus sisältää edelleen asiakokonaisuuksia, joita tulisi ohjeistaa kirjanpitolautakunnan
      yleisohjeilla eikä kauppa- ja teollisuusministeriön määräyksellä. Päätöksen tulee mahdollistaa
      järkevien ja taloudellisten kirjanpitomenetelmien toteuttaminen. Liian hienojakoiseksi menevä
      sääntely ei saa olla mikään itsetarkoitus. Päätösehdotuksessa käytettävää terminologiaa on
      tarkennettu toivotulla tavalla, mutta terminologiassa on paikoittain vielä epätäsmällisyyksiä,
      jotka tulee oikaista. Päätösehdotus vaatii lisävalmistelua ja
viimeistelyä.



      Liikenneministeriölle

      Lentoasemien maa- ja omahuolinnan sääntely

      Liikenneministeriö on kirjeellään 11.8.1997 dnro 2668/00/97 pyytänyt Keskuskauppakamarilta
      lausuntoa luonnoksesta hallituksen esitykseksi ilmailulain muuttamisesta. Lausuntonaan
      Keskuskauppakamari esittää kunnioittaen seuraavan.

      Muutosten yleinen tarve 

      Liikenneministeriön luonnoksessa todetaan, että Suomen lainsäädäntö on lähes kaikilta osiltaan
      direktiivin edellyttämällä tasolla. Meidän tämänhetkinen lainsäädäntömme on itse asiassa
      luonnoksen perustelujen mukaan huomattavasti liberaalimpaa kuin se vähimmäistaso, mihin
      direktiivit jäsenmaiden lainsäätäjiä velvoittavat.

      Keskuskauppakamarin mielestä ilmailulainsäädäntöön ei ole syytä tässä vaiheessa tehdä muita
      kuin direktiivin edellyttämät välttämättömät muutokset. Suomalaisen elinkeinoelämän
      kansainvälisen kilpailukyvyn kannalta hyvätasoinen lainsäädäntö on erittäin merkittävä tekijä. 

      Direktiivin määräyksiä implementoitaessa on otettava huomioon, että sen tavoitteena on kilpailun
      lisääminen. Keskuskauppakamarin mielestä tässä vaiheessa ei ole syytä edes varautua siihen,
      että jossakin vaiheessa saattaisi olla tarpeellista rajoittaa tällä hetkellä hyvin vapaata kilpailua
      maahuolinnassa ja omahuolinnassa. Liikenneministeriön ehdotusten valmisteluaikataulu
      osoittaa, että mikäli myöhemmin osoittautuu tarpeelliseksi luoda direktiivin sallimia rajoituksia
      vapaalle kilpailulle, säännökset on mahdollista valmistella erittäin nopeasti.

      Kirjanpidon eriyttäminen 

      Keskuskauppakamari toteaa direktiivin edellyttävän lähinnä kirjanpidon eriyttämisen sääntelyä.
      Säännökset tulee toteuttaa siten, että niistä suoraan ilmenee, kuinka eriyttäminen on
      käytännössä tehtävä. Eri toimintojen välisen läpinäkyvyyden turvaaminen on
      Keskuskauppakamarin mielestä omiaan helpottamaan mahdollisten kilpailunrajoitusten
      havaitsemista ja selvittämistä. Lisäksi eriyttämisellä on tehokas ristiinsubventioita ehkäisevä
      vaikutus. 

      Keskuskauppakamari katsoo, että painavin peruste kirjanpidon eriyttämiseen on terveen
      kilpailun turvaaminen. Sen vuoksi tuntuisi luontevimmalta, että kirjanpidon eriyttämistä valvoisi
      lähinnä kilpailuviranomainen luonnoksessa ehdotun liikenneministeriön määräämän tarkastajan
      asemesta. Liikenneministeriölle annettavien uusien tehtävien kannalta on ongelmallista sekin,
      että sama ministeriö vastaa alan sääntelystä, hallinnon valvonnasta ja valtionyhtiön
      omistajavalvonnasta. Tätä ilmeistä intressiristiriitaa ei tulisi missään tapauksessa lisätä, vaan sitä
      olisi pyrittävä määrätietoisesti poistamaan. Ainakaan liikenneministeriössä virkatyönä
      suoritettava valvonta ei välttämättä täyttäisi direktiivissä asetettua tarkastajan
      riippumattomuusvaatimusta.




      Oikeusministeriölle 

      Valmiuslainsäädännön muutosesitys

      Oikeusministeriö on kirjeellään 29.5.1997 dnro 3199/41/96 OM pyytänyt Keskuskauppakamarilta
      lausuntoa valmiuslainsäädännön tarkistamistyöryhmän mietinnöstä. Lausuntonaan
      Keskuskauppakamari esittää kunnioittaen seuraavan.

      Rahoitusmarkkinoiden sääntely 

      Keskuskauppakamari toteaa, että rahoitusmarkkinoiden säännöstelyvaltuuksien sääntely on
      sinänsä perusteltua. Viranomaisten toimivaltuudet on syytä järjestää siten, että säännösten
      mahdollistamien määräysten antaminen ja täytäntöönpaneminen on mahdollisimman joustavaa.
      Tältä kannalta tarkasteltuna ehdotus vaikuttaa tarkoituksenmukaiselta.

      Keskuskauppakamarin mielestä on kuitenkin kyseenalaista, onko tässä vaiheessa
      tarkoituksenmukaista antaa säännöksiä, joita olisi muutettava heti Suomen tullessa EMU:n
      jäsenmaaksi. Esimerkiksi valuutansäännöstelyvaltuuksia ei voitaisi yhteisen rahan oloissa
      ylläpitää ehdotetunlaisina. Jatkovalmistelussa olisi syytä harkita lakiesityksen lykkäämistä
      ainakin näiltä osin

      Rakentamisen sääntely 

      Keskuskauppakamari katsoo, että mietinnössä esitetyillä perusteilla on hyväksyttävää laajentaa
      sääntely koskemaan rakennustuotteiden valmistamisen ja jakelun ohella myös rakentamista.
      Olisi kuitenkin ehkä tarkoituksenmukaista ulottaa jo valtuutussäännös koskemaan vain
      merkittävää rakennustoimintaa, eikä mitä tahansa rakentamista, vaikka onkin ilmeistä, että
      valtioneuvoston toimenpiteet koskisivat vain poikkeusolojen tarpeiden kannalta tärkeimpiä
      hankkeita.

      Rakentaminen eroaa rakennustuotteiden valmistamisesta olennaisesti siinä, että valmistuksesta
      ja jakelusta huolehtivat yritykset, kun taas rakentamiseen osallistuvat laajasti muutkin kuin
      yritykset. Lopuksi Keskuskauppakamari toteaa, että myös rakentamista koskevien
      säännöstelyvaltuuksien lisääminen vaatinee muutosten tekemistä perustuslain
      säätämisjärjestyksessä.



      Hallintotuomioistuintoimikunnan mietintö 

      Oikeusministeriö on pyytänyt Keskuskauppakamarilta lausuntoa
      Hallintotuomioistuintoimikunnan mietinnöstä (Oikeusministeriön komiteanmietintö 1997:4).
      Lausuntonaan Keskuskauppakamari esittää seuraavan. 

      Yleistä 

      Hallintolainkäytön järjestelmän kehittäminen toimikunnan ehdottamalla tavalla siten, että yleiset
      ensi asteen hallintotuomioistuimet toimisivat mahdollisimman tehokkaasti ja että korkein
      hallinto-oikeus toimisi nykyistä harvemmissa asioissa ensimmäisenä ja ainoana
      tuomioistuinasteena on lähtökohtaisesti kannatettavaa. Niin ikään toimikunnan ehdotusta
      alueellisten hallinto-oikeuksien perustamisesta on pidettävä perusteltuna toimenpiteenä.

      Hallintolainkäytön järjestelmän kehittäminen keskittämällä hallintolainkäyttöasioita alueellisille
      hallintotuomioistuimille kuitenkin edellyttää tästä aiheutuvien etujen ja haittojen analysointia ja
      ratkaisujen tekemistä asia-argumenttien painoarvon perusteella. Kaikissa tilanteissa
      lainkäyttöasioiden siirtäminen alueellisille hallintotuomioistuimille ei ole perusteltua. 

      Toimikunnan olisi tullut mietinnössään esitettyä tarkemmin analysoida asioiden
      hallintotuomioistuimiin keskittämisen etuja ja haittoja ja avoimesti esittää perustelunsa sille,
      miksi se on päätynyt esitettyyn ratkaisuun. Toimikunnan toimeksiannosta ei ole pääteltävissä,
      että ehdotusten sisältö (hallintolainkäyttöasioiden siirtäminen alueellisiin hallintotuomioistuimiin)
      olisi ollut etukäteen määrätty esitetyssä laajuudessa. Hallintolainkäyttöasioita ja asioita, jotka
      toimikunta on rinnastanut hallintolainkäyttöön, ei tule siirtää alueellisiin hallintotuomioistuimiin
      vain siksi, että hallintotuomioistuinten asema vahvistuisi, jos siirtämistä ei voida perustella
      asia-argumentein, kuten käsiteltävien asioiden menettelyn kehittämisellä ja asianosaisen
      oikeusturvan paremmalla turvaamisella. 

      Muutoksenhaku veroasioissa 

      Toimikunta esittää, että arvolisäverotusta koskevat valitukset hajautetaan kaikkiin
      hallinto-oikeuksiin. On huomattava, että vaikka arvolisäverolaki on ollut voimassa jo lähes kolme
      vuotta, uusia tulkintaongelmia tulee koko ajan. Perusteita arvonlisäveroasioiden keskittämiselle
      yhteen hallinto-oikeuteen oikeuskäytännön yhtenäisyyden vuoksi on siten olemassa. Toisaalta
      toimikunnan esitys hajauttamisesta on perusteltu siitä näkökulmasta, että yrityksen kaikki
      veroasiat tulevat saman hallintotuomioistuimen käsiteltäviksi.

      Ratkaistaessa toimivaltaisen hallinto-oikeuden määräytyminen veroasioissa, on varmistettava,
      että ratkaisu sopii yhteen ja on yritysten kannalta luonteva vireillä olevan verohallinnon
      uudistuksen kanssa.

      Työryhmän ehdotus siitä, että selvitetään mahdollisuudet muutoksenhaun avaamiseen
      veronhuojennuspäätöksiin ainakin ensi asteessa, on kannatettava.

      Muutoksenhakuelimenä toimiva valtion tilintarkastuslautakunta 

      Toimikunta on mietinnössään todennut oikein, että tilintarkastuksen yleinen kehittäminen,
      ohjaus ja valvonta ovat tilintarkastuslakiin perustuvia valtion tilintarkastuslautakunnan (VALA)
      uusia tehtäviä. Sen sijaan toimikunnan näkemys siitä, että nämä tehtävät eivät soveltuisi yhteen
      VALA:n muutoksenhakutehtävien kanssa, on virheellinen ja jäänyt mietinnössä vaille vankkoja
      perusteluja. 

      Tilintarkastuslakiin perustuvassa tilintarkastajien hyväksymis- ja valvontajärjestelmässä on
      pidetty kiinni periaatteesta, jonka mukaan hyväksyminen ja valvonta lähtökohtaisesti kuuluvat
      yhteen, koska nämä ovat saman asian eri puolia. Keskeinen osa valvonnasta koskee
      hyväksymisedellytysten säilymisen valvontaa. Näin ollen arvioinnin tulee olla yhtenäistä.

      Alueellisen kauppakamarin tilintarkastusvaliokunnan (TIVA) ja Keskuskauppakamarin
      tilintarkastuslautakunnan (TILA) ensiasteen valvontatehtävä kohdistuu myös siihen, että
      hyväksytyt tilintarkastajat toimivat tilintarkastuslain ja sen nojalla annettujen säännösten ja
      määräysten mukaisesti. Käytännössä tilintarkastajien toimintaan kohdistuva valvonta merkitsee
      toiminnan hyvän tilintarkastustavan mukaisuuden valvontaa. 

      VALA käsittelee nykyisin hyväksyttyjen tilintarkastajien valvontaa koskevat
      muutoksenhakuasiat. Sen tärkeimpänä tehtävänä TIVA:n tai TILA:n jälkeen on ottaa kantaa
      siihen, onko hyväksytty tilintarkastaja tietyssä tilanteessa menetellyt hyvän tilintarkastustavan
      mukaisesti ja lausua tarvittaessa siitä, miten hyvä tilintarkastustapa olisi edellyttänyt tietyssä
      tilanteessa meneteltävän. Hyvän tilintarkastustavan arviointitehtävä liittyy VALA:n kehittämis-
      ja ohjaustehtäviin. Kaikkien tehtävien tarkoituksena on ohjata ja kehittää hyvää
      tilintarkastustapaa. Ainoastaan valvonnan, kehittämisen ja ohjauksen käytännön keinot ja hyvää
      tilintarkastustapaa koskevien kannanottojen ilmaisutapa ovat erilaiset.

      TIVA:n ja TILA:n valvonnassa käytettävissä olevia sanktioita ovat varoitus ja huomautus. Nämä
      eivät ole rangaistusluonteisia sanktioita, joihin on viitattu toimikunnan mietinnön sivulla 49, eikä
      niitä voida rinnastaa rikosoikeudellisiin seuraamuksiin. Ne ovat kannanottoja ja mielipiteen
      ilmaisuja siitä, että valvovat toimielimet ovat pitäneet jotakin menettelyä moitittavana siksi, että
      se on vastoin hyvää tilintarkastustapaa. TIVA ja TILA voivat käyttää sanktioita myös
      järjestysluonteisissa, hallinnollisissa laiminlyöntitapauksissa esimerkiksi, jos hyväksytty
      tilintarkastaja laiminlyö tietojen toimittamisen valvontaa varten määräajassa. Varoitus ja
      huomautus eivät ole konkreettisia, täytäntöönpanokelpoisia seuraamuksia, vaan niiden tärkein
      funktio on ohjata ja ottaa kantaa hyvään tilintarkastustapaan.

      VALA päättää hyväksymisen peruuttamisesta TILA:n tekemän kirjallisen esityksen perusteella.
      Hyväksyminen peruuttaminen on hallinnollinen seuraamus, joka voi johtua siitä, ettei hyväksytty
      tilintarkastaja enää täytä tilintarkastuslaissa tarkoitettuja hyväksymisen edellytyksiä tai hän on
      muuten menetellyt tilintarkastuslain vastaisesti laissa tarkemmin määritellyllä tavalla. Samasta
      asiasta voi seurata huomautus, varoitus tai hyväksymisen peruuttaminen riippuen siitä, mihin
      arvioon valvonnassa ja muutoksenhaussa päädytään. Hyväksymisen peruuttaminen ei myöskään
      ole rangaistuksen luonteinen seuraamus, vaan se on rinnastettavissa hallinnolliseen toimiluvan
      peruuttamispäätökseen. Muutoksenhakua sen perusteella, mihin seuraamukseen hyväksyttyjen
      tilintarkastajien valvonnassa on päädytty, ei tule erottaa eri hallintolainkäyttöelimiin
      toimikunnan ehdottamalla tavalla, vaan samanlaiset asiat tulee käsitellä yhdessä
      muutoksenhakuelimessä, VALA:ssa.

      Tilintarkastajien valvontaa koskevat asiat eivät sovellu alueellisissa hallintotuomioistuimissa
      käsiteltäviksi toimikunnan esittämällä tavalla, sillä valvonta liittyy läheisesti tilintarkastuksen
      ohjaukseen ja kehittämiseen, kuten edellä on todettu. VALA:aan on keskitetty, kuten TIVA:aan ja
      TILA:aankin, tilintarkastuksen erityisasiantuntemusta, jota ei voi korvata alueellisissa
      hallintotuomioistuimissa edes lausunto- tai asiantuntijajäsenmenettelyllä, joka lisäksi olisi kankea
      ja huonontaisi merkittävästi nykyistä järjestelmää. Tilintarkastuslain mukaan valvonnasta
      vastaavat toimielimet TIVA, TILA ja VALA eivät ole ainoastaan asiantuntijatoimielimiä, vaan ne
      edustavat tasapuolisesti elinkeinoelämän ja valtiovallan eri intressiryhmiä. Tällainen tasapuolinen
      edustus on tärkeää, koska hyvästä tilintarkastustavasta ja sen kehittämissuunnasta on usein
      erilaisia, ristiriitaisia näkemyksiä, joita alueellinen hallintotuomioistuin ei voi sovittaa yhteen
      ilman eri osapuolten tasapuolista edustusta. 

      Kannanotto hyvään tilintarkastustapaan on myös tahdonilmaisu, jonka esittäminen edellyttää
      tietoisuutta ja näkemystä tilintarkastuksen kehittämistavoitteista. Tämänkään näkökohdan
      huomioon ottaminen ei sovi yhteen sen ajatuksen kanssa, että alueellinen hallintotuomioistuin
      olisi keskeinen hyvän tilintarkastustavan tulkitsija ja kehittäjä Suomessa eikä sen ajatuksen
      kanssa, että VALA:n asiantuntemus ja eri osapuolten tasapuolinen edustus voitaisiin korvata
      lausunto- tai asiantuntijajäsenmenettelyllä.

      Toimikunta on katsonut, että alueellisten hallintotuomioistuinten käsiteltäviksi VALA:lta
      siirrettävien asioiden keskittäminen yhdelle alueelliselle hallintotuomioistuimelle ei ole
      perusteltua, koska ratkaisukäytännön yhtenäisyydestä voidaan huolehtia muilla tavoin.
      Keskuskauppakamarin mielestä argumentti ei ole vakuuttava edellä esitetyin perustein. 

      Toimikunnan esitys, jonka mukaan VALA käsittelisi edelleen valitusasteena muutoksenhaut,
      jotka koskevat tilintarkastajan ammattitutkintoon pääsemistä, tutkinnossa hyväksymistä ja
      jatkomuutoksenhaun rajoittamista entiseen tapaan, ovat kannatettavia. Kuten edellä on esitetty,
      myös muut muutoksenhakuasiat tulisi edelleen jättää VALA:lle painavien asia-argumenttien
      vuoksi.

      Arvioitaessa kysymystä siitä, tulisiko VALA:n päätökseen saada edelleen tietyissä asioissa hakea
      muutosta korkeimmalta hallinto-oikeudelta vai tulisiko muutoksenhaku siirtää alueellisille
      hallintotuomioistuimille, on otettava huomioon edellä esitetyt näkökohdat. Nykyisin
      muutoksenhakuja korkeimpaan hallinto-oikeuteen tehdään hyvin harvoissa tapauksissa, joten
      asia ei ole yhtä merkittävä kuin muutoksenhaku TILA:n päätökseen. 

      Toimikunta on ilman perusteluja esittänyt, että tilintarkastajan hyväksymisen peruuttamista
      koskevassa asiassa VALA tekisi päätöksen ensimmäisenä asteena, ja järjestelmää kehitettäisiin
      siten, että VALA toimisi oikaisuelimenä, jonka päätöksestä voitaisiin valittaa normaalissa
      järjestyksessä alueelliselle hallintotuomioistuimelle ja korkeimmalle hallinto-oikeudelle.

      Keskuskauppakamari pitää toimikunnan esitystä parempana ratkaisuna, että VALA:n päätöksiin
      niissä tapauksissa, joissa muutoksenhaku on sallittu, haettaisiin edelleen muutosta korkeimmalta
      hallinto-oikeudelta. Jos tämä ei sovi yhteen hallinnollisen muutoksenhaun kehittämistavoitteiden
      kanssa, on muutoksenhaku VALA:n päätöksiin järjestettävä siten, että muutosta haetaan yhteen
      alueelliseen hallintotuomioistuimeen. Jos muutoksenhaku järjestetään näin, on muutoksenhaku
      rajoitettava siten, ettei alueellisen hallintotuomioistuimen päätökseen voi enää hakea valittamalla
      muutosta korkeimpaan hallinto-oikeuteen.

      Keskuskauppakamari kiinnittää huomiota siihen, että jo nykyisin päätöksenteko esimerkiksi
      tilintarkastajan hyväksymisen peruuttamista koskevissa asioissa kestää kauan päätöksenteon
      moniportaisuuden takia. Sellaista järjestelmää, jossa asia käsiteltäisiin ensin TIVA:ssa, sen jälkeen
      TILA:ssa, VALA:ssa, alueellisessa hallintotuomioistuimessa ja vielä korkeimmassa
      hallinto-oikeudessa, ei tule luoda, koska se vaarantaisi järjestelmän toimintaa, päätöksenteko
      kestäisi kohtuuttoman kauan eikä asianosaisen oikeusturva edellytä missään asiassa näin
      moniportaista menettelyä.

      Toimikunnan esityksestä ei käy ilmi, mitä tarkoittaa ehdotus VALA:n muuttamisesta
      oikaisuelimeksi. 

      Kokonaisuudessaan toimikunnan esitykset VALA:n osalta ovat puutteellisesti perusteltuja eikä
      niitä tule toteuttaa. Ehdotusten toteuttaminen olisi omiaan vaarantamaan tilintarkastajien
      hyväksymis- ja valvontajärjestelmän tehokkaan ja tuloksellisen toiminnan. Lisäksi esitysten
      toteuttaminen vaikeuttaisi hyvän tilintarkastustavan kehittämistä, mikä olisi elinkeinoelämän
      kannalta haitallista. 



      KAUPPA- JA TEOLLISUUSMINISTERIÖN ASETTAMAN
      KOVENANTTITYÖRYHMÄN LOPPURAPORTTI

      Kauppa- ja teollisuusministeriö on kirjeellään 21.11.1996 pyytänyt Keskuskauppakamarin
      lausuntoa otsikossa mainitusta asiasta. Lausuntonaan Keskuskauppakamari esittää seuraavaa:

      Keskuskauppakamari on useaan otteeseen kiinnittänyt huomiota yritysten rahoitusongelmissa
      vakuuskysymyksiin. Vaikka vakuusongelma juuri tällä hetkellä on monen yrityksen kohdalla
      vähemmän akuutti kuin aikaisemmin, on yritysten vakuuksien oletettu riittämättömyys yhtenä
      syynä vähäiseen rahoituksen kysyntään ja investointeihin. Uusien, myös pky-sektorille
      soveltuvien mallien luominen on tästä syystä erittäin ajankohtaista. 

      Kuten työryhmä toteaa, kovenantit ovat Suomen rahoituskentässä vielä varsin tuntemattomia.
      Työryhmän loppuraportti on ansiokas perusselvitys kovenanttien käyttöön liittyvistä
      mahdollisuuksista. Samalla työryhmä on tehnyt arvokasta työtä määrittäessään useita käsitteitä
      jatkokeskustelujen pohjaksi. 

      Työryhmä on toimenpide-esityksissään käsitellyt muun muassa tunnuslukukovenanttien ja
      yrityksen toimintaa säätelevien kovenanttien käyttömahdollisuuksia. Vaikka kyseessä on
      yrityksen ja rahoittajan välinen keskinäinen periaatteessa vapaa sopimustilanne, yhtyy
      Keskuskauppakamari työryhmän näkemykseen tietynlaisesta yhtenäisestä käytännöstä
      esimerkiksi yritystutkimusneuvottelukunnan suositusten perusteella. Tämä olisi omiaan
      edistämään kovenanttien käyttöä ja vähentämään pky-sektorilla tunnettua epävarmuutta
      sopimustilanteessa rahoituslaitosten kanssa. Keskuskauppakamari yhtyy työryhmän
      näkemykseen tiedottamisen ja kouluttamisen merkityksestä haluttaessa laajentaa kovenanttien
      käyttöä.

      Kovenanttityöryhmä on todennut hankkeeseen liittyvän joitakin lainsäädännöllisiä ongelmia,
      joista erikseen on käsitelty takaisinsaantilakiin liittyviä kysymyksiä. Sen sijaan luottolaitosten
      vakavaraisuussääntöihin ei Keskuskauppakamarin mielestä ole riittävästi kiinnitetty huomiota.
      Nykyiset luottolaitosten vakavaraisuutta koskevat säännökset merkinnevät
      kovenanttivakuuksilla järjestettyjen luottojen lähtökohtaisesti korkeampaa hintaa luoton ottajalle.
      Hintakysymyksenä on käsitelty luoton leimaverokäytäntöä, joka suosii kiinnitysvakuutta.
      Keskuskauppakamari kannattaa työryhmän esitystä leimaverolain uudistamisesta siten, että
      saamistodistusten leimaverottamisesta luovuttaisiin Suomessa. Tämä uudistus olisi pikaisesti
      toteutettava edettiinpä kovenanttien käytössä tai ei. 

